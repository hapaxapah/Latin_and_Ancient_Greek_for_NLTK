<html>
	<head>
		<title>
			Statius: Silvae I
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>PVBLIVS PAPINIVS STATIVS<br>
SILVAE I</p>

<p class=border></P>

<p>
<b>STATIVS STELLAE SVO SALVTEM</B>
</p>

<p>
Diu multumque dubitavi, Stella iuvenis optime et in 
 studiis nostris eminentissime, qua parte evolvisti, an hos 
libellos, qui mihi subito calore et quadam festinandi voluptate fluxerunt, cum singuli de sinu meo pro [ . . . . ] congregatos ipse dimitterem. quid enim o [ . . . . ] quoque auctoritate editionis onerari, quo adhuc pro Thebaide mea, 
quamvis me reliquerit, timeo? sed et Culicem legimus et 
Batrachomachiam etiam agnoscimus, nec quisquam est 
inlustrium poetarum qui non aliquid operibus suis stilo 
remissiore praeluserit. quid quod haec serum erat continere, cum illa vos certe quorum honori data sunt haberetis? sed apud ceteros necesse est multum illis pereat 
ex venia, cum amiserint quam solam habuerunt gratiam 
celeritatis. nullum enim ex illis biduo longius tractum, 
quaedam et in singulis diebus effusa. quam timeo ne verum istuc versus quoque ipsi de se probent!<br>
&nbsp;&nbsp;&nbsp;&nbsp;&nbsp;Primus libellus sacrosanctum habet testem: sumendum 
enim erat 'a Iove principium.' centum hos versus, quos 
in ecum maximum feci, indulgentissimo imperatori postero die quam dedicaverat opus, tradere est iussum. 'potuisti illud'--dicet aliquis--'et ante vidisse.' respondebis 
illi tu, Stella carissime, qui epithalamium tuum, quod 
mihi iniunxeras, scis biduo scriptum. audacter mehercles, 
sed tantum tamen hexametros habet et fortasse tu pro 
collega mentieris. Manilius certe Vopiscus, vir eruditissmus et qui praecipue vindicat a situ litteras iam paene 
fugientes, solet ultro quoque nomine meo gloriari villam 
Tiburtinam suam descriptam a nobis uno die. sequitur 
libellus Rutilio Gallico convalescenti dedicatus, de quo 
nihil dico, ne videar defuncti testis occasione mentiri. nam 
Claudi Etrusci testimonium est, qui balneolum a me suum 
intra moram cenae recepit. in fine sunt kalendae Decembres, quibus utique creditur: noctem enim illam 
felicissimam et voluptatibus publicis inexpertam. . . .
</p>

<p>
<b>I. ECVS MAXIMVS DOMITIANI IMP.</B>
</p>

<p>
Quae superinposito moles geminata colosso&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<br> 
stat Latium complexa forum? caelone peractum<br> 
fluxit opus? Siculis an conformata caminis<br> 
effigies lassum Steropem Brontemque reliquit?<br> 
an te Palladiae talem, Germanice, nobis &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br> 
effecere manus, qualem modo frena tenentem<br> 
Rhenus et attoniti vidit domus ardua Daci?<br> 
nunc age Fama prior notum per saecula nomen<br> 
Dardanii miretur equi cui vertice sacro<br> 
Dindymon et caesis decrevit frondibus Ide:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br> 
hunc neque discissis cepissent Pergama muris,<br> 
nec grege permixto pueri innuptaeque puellae<br> 
ipse nec Aeneas nec magnus duceret Hector.<br> 
adde quod ille nocens saevosque amplexus Achivos,<br> 
hunc mitis commendat eques: iuvat ora tueri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br> 
mixta notis belli placidamque gerentia pacem.<br>
&nbsp;&nbsp;&nbsp;&nbsp;&nbsp;Nec veris maiora putes: par forma decorque,<br> 
par honor. exhaustis Martem non altius armis<br> 
Bistonius portat sonipes magnoque superbit<br> 
pondere, nec tardo raptus prope flumina cursu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br> 
fumat et ingenti propellit Strymona flatu.<br> 
par operi sedes. hinc obvia limina pandit<br> 
qui fessus bellis adsertae munere prolis<br> 
primus iter nostris ostendit in aethera divis;<br> 
discit et e vultu quantum tu mitior armis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br> 
qui nec in externos facilis saevire furores<br> 
das Cattis Dacisque fidem: te signa ferente<br> 
et minor in leges iret gener et Cato castris.<br> 
at laterum passus hinc Iulia tecta tuentur,<br> 
illinc belligeri sublimis regia Pauli,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br> 
terga pater blandoque videt Concordia vultu.<br> 
ipse autem puro celsum caput aere saeptus<br> 
templa superfulges et prospectare videris,<br> 
an nova contemptis surgant Palatia flammis<br> 
pulchrius, an tacita vigilet face Troicus ignis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br> 
atque exploratas iam laudet Vesta ministras.<br>
&nbsp;&nbsp;&nbsp;&nbsp;&nbsp;Dextra vetat pugnas, laevam Tritonia virgo<br> 
non gravat et sectae praetendit colla Medusae.<br> 
ceu stimulis accendit equum, nec dulcior usquam<br> 
lecta deae sedes, nec si, Pater, ipse teneres.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br> 
pectora, quae mundi valeant evolvere curas<br> 
et quis se totis Temese dedit hausta metallis.<br> 
it tergo demissa chlamys, latus ense quieto<br> 
securum, magnus quanto mucrone minatur<br> 
noctibus hibernis et sidera terret Orion.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br>
&nbsp;&nbsp;&nbsp;&nbsp;&nbsp;At sonipes habitus animosque imitatus equestris<br> 
acrius attollit vultus cursumque minatur;<br> 
cui rigidis stant colla iubis vivusque per armos<br> 
impetus, et tantis calcaribus ilia late<br> 
suffectura patent. vacuae pro cespite terrae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br> 
aerea captivi crinem tegit ungula Rheni.<br> 
hunc et Adrasteus visum extimuisset Arion,<br> 
et pavet aspiciens Ledaeus ab aede propinqua<br> 
Cyllarus: hic domini numquam mutabit habenas<br> 
perpetuus frenis atque uni serviet astro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><br>
&nbsp;&nbsp;&nbsp;&nbsp;&nbsp;Vix sola suffieiunt insessaque pondere toto<br> 
subter anhelat humus, nec ferro aut aere: laborant<br> 
sub genio, teneat quamvis aeterna crepido,<br> 
quae superingesti portaret culmina montis<br> 
caeliferique attrita genu durasset Atlantis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br>
&nbsp;&nbsp;&nbsp;&nbsp;&nbsp;Nec longae traxere morae. iuvat ipsa labores<br> 
forma dei praesens, operique intenta iuventus<br> 
miratur plus posse manus. strepit ardua pulsu<br> 
machina; continuus septem per culmina ventis<br> 
it fragor et magnae figit vaga murmura Romae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><br>
&nbsp;&nbsp;&nbsp;&nbsp;&nbsp;Ipse loci custos, cuius sacrata vorago<br> 
famosique lacus nomen memorabile servant,<br> 
innumeros aeris sonitus et verbere crudo<br> 
ut sensit mugire forum, movet horrida sancto<br> 
ora situ meritaque caput venerabile quercu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</span><br> 
ac primum ingentes habitus lucemque coruscam<br> 
expavit maioris equi terque ardua mersit<br> 
colla lacu trepidans, laetus mox praeside viso:<br> 
'salve, magnorum proles genitorque deorum,<br> 
auditum longe numen mihi! nunc mea felix,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</span><br> 
nunc veneranda palus, cum te prope nosse tuumque<br> 
immortale iubar vicina sede tueri<br> 
concessum. semel auctor ego inventorque salutis<br> 
Romuleae: tu bella Iovis, tu proelia Rheni,<br> 
tu civile nefas, tu tardum in foedera montem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span><br> 
longo Marte domas. quod si te nostra tulissent<br> 
saecula, temptasses me non audente profundo<br> 
ire lacu, set Roma tuas tenuisset habenas.'<br>
&nbsp;&nbsp;&nbsp;&nbsp;&nbsp;Cedat equus Latiae qui contra templa Diones<br> 
Caesarei stat sede fori quem traderis ausus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span><br> 
Pellaeo, Lysippe, duci; mox Caesaris ora<br> 
mirata cervice tulit: vix lumine fesso<br> 
explores quam longus in hunc despectus ab illo.<br> 
quis rudis usque adeo qui non, ut viderit ambos,<br> 
tantum dicat equos quantum distare regentes?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><br>
&nbsp;&nbsp;&nbsp;&nbsp;&nbsp;Non hoc imbriferas hiemes opus aut Iovis ignem<br> 
tergeminum, Aeolii non agmina carceris horret<br> 
annorumve moras: stabit, dum terra polusque,<br> 
dum Romana dies. hoc et sub nocte silenti,<br> 
cum superis terrena placent, tua turba relicto &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><br> 
labetur caelo miscebitque oscula iuxta.<br> 
ibit in amplexus natus fraterque paterque<br> 
et soror: una locum cervix dabit omnibus astris.<br>
&nbsp;&nbsp;&nbsp;&nbsp;&nbsp;Vtere perpetuum populi magnique senatus<br> 
munere. Apelleae cuperent te scribere cerae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">100</span><br> 
optassetque novo similem te ponere templo<br> 
Atticus Elei senior Iovis, et tua mitis<br> 
ora Tarans, tua sidereas imitantia flammas<br> 
lumina contempto mallet Rhodos aspera Phoebo.<br> 
certus ames terras et quae tibi templa dicamus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">105</span><br> 
ipse colas; nec te caeli iuvet aula, tuosque<br> 
laetus huic dono videas dare tura nepotes.
</p>

<p>
<b>II. EPITHALAMION IN STELLAM ET VIOLENTILLAM</B>
</p>

<p>
Vnde sacro Latii sonuerunt carmine montes?<br> 
cui, Paean, nova plectra moves umeroque comanti<br> 
facundum suspendis ebur? procul ecce canoro<br> 
demigrant Helicone deae quatiuntque novena<br> 
lampade sollemnem thalamis coeuntibus ignem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br> 
et de Pieriis vocalem fontibus undam.<br> 
quas inter vultu petulans Elegea propinquat<br> 
celsior adsueto divasque hortatur et ambit<br> 
alternum fultura pedem, decimamque videri<br> 
se cupit et medias fallit permixta sorores.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br> 
ipsa manu nuptam genetrix Aeneia duxit<br> 
lumine demissam et dulci probitate rubentem,<br> 
ipsa toros et sacra parat coetuque Latino<br> 
dissimulata deam crinem vultusque genasque<br> 
temperat atque nova gestit minor ire marita.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
&nbsp;&nbsp;&nbsp;&nbsp;&nbsp;Nosco diem causasque sacri: te concinit iste<br> 
(pande fores!) te, Stella, chorus; tibi Phoebus et Euhan<br> 
et de Maenalia volucer Tegeaticus umbra<br> 
serta ferunt. nec blandus Amor nec Gratia cessat<br> 
amplexum niveos optatae coniugis artus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br> 
floribus innumeris et olenti spargere nimbo.<br> 
tu modo fronte rosas, violis modo lilia mixta<br> 
excipis et dominae niveis a vultibus obstas.<br>
&nbsp;&nbsp;&nbsp;&nbsp;&nbsp;Ergo dies aderat Parcarum conditus albo<br> 
vellere, quo Stellae Violentillaeque professus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br> 
clamaretur hymen. cedant curaeque metusque,<br> 
cessent mendaces obliqui carminis astus,<br> 
fama tace: subiit leges et frena momordit<br> 
ille solutus amor, consumpta est fabula vulgi<br> 
et narrata diu viderunt oscula cives.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br> 
tu tamen attonitus, quamvis data copia tantae<br> 
noctis, adhuc optas permissaque numine dextro<br> 
vota paves. pone o dulcis suspiria vates,<br> 
pone: tua est. licet expositum per limen aperto<br> 
ire redire gradu: iam nusquam ianitor aut lex&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br> 
aut pudor. amplexu tandem satiare petito<br> 
(contigit!) et duras pariter reminiscere noctes.<br> 
digna quidem merces, et si tibi Iuno labores<br> 
Herculeos, Stygiis et si concurrere monstris<br> 
fata darent, si Cyaneos raperere per aestus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br> 
hanc propter: tanti Pisaea lege trementem<br> 
currere et Oenomai fremitus audire sequentis.<br> 
nec si Dardania pastor temerarius Ida<br> 
sedisses, haec dona forent, nec si alma per auras<br> 
te potius prensum aveheret Tithonia biga.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br>
&nbsp;&nbsp;&nbsp;&nbsp;&nbsp;Sed quae causa toros inopinaque gaudia vatis<br> 
attulit, hic mecum, dum fervent agmine postes<br> 
atriaque et multa pulsantur limina virga,<br> 
hic, Erato iucunda, doce. vacat apta movere<br> 
colloquia, et docti norunt audire penates. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br>
&nbsp;&nbsp;&nbsp;&nbsp;&nbsp;Forte, serenati qua stat plaga lactea caeli,<br> 
alma Venus thalamo pulsa modo nocte iacebat<br> 
amplexu duro Getici resoluta mariti.<br> 
fulcra torosque deae tenerum premit agmen Amorum;<br> 
signa petunt quas ferre faces, quae pectora figi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><br> 
imperet; an terris saevire an malit in undis,<br> 
an miscere deos an adhuc vexare Tonantem.<br> 
ipsi animus nondum nec cordi fixa voluntas:<br> 
fessa iacet stratis, ubi quondam conscia culpae<br> 
Lemnia deprenso repserunt vincula lecto.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br> 
hic puer e turba volucrum, cui plurimus ignis<br> 
ore manuque levi numquam frustrata sagitta,<br> 
agmine de medio tenera sic dulce profatur<br> 
voce (pharetrati pressere silentia fratres):<br> 
'scis ut, mater,' ait 'nulla mihi dextera segnis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><br> 
militia: quemcumque hominum divumque dedisti,<br> 
uritur. at quondam lacrimis et supplice dextra<br> 
et votis precibusque virum concede moveri,<br> 
o genetrix: duro nec enim ex adamante creati,<br> 
sed tua turba sumus. clarus de gente Latina&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</span><br> 
est iuvenis, quem patriciis maioribus ortum<br> 
nobilitas gavisa tulit praesagaque formae<br> 
protinus e nostro posuit cognomina caelo.<br> 
hunc egomet tota quondam (tibi dulce) pharetra<br> 
improbus et densa trepidantem cuspide fixi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</span><br> 
quamvis Ausoniis multum gener ille petitus<br> 
matribus, edomui victum dominaeque potentis<br> 
ferre iugum et longos iussi sperare per annos.<br> 
ast illam summa leviter (sic namque iubebas)<br> 
lampade parcentes et inerti strinximus arcu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span><br> 
ex illo quantos iuvenis premat anxius ignes,<br> 
testis ego attonitus, quantum me nocte dieque<br> 
urgentem ferat: haud ulli vehementior umquam<br> 
incubui, genetrix, iterataque vulnera fodi.<br> 
vidi ego et immiti cupidum decurrere campo &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span><br> 
Hippomenen, nec sic meta pallebat in ipsa.<br> 
vidi et Abydeni iuvenis certantia remis<br> 
brachia laudavique manus et saepe natanti<br> 
praeluxi: minor ille calor quo saeva tepebant<br> 
aequora: tu veteres, iuvenis, transgressus amores.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><br> 
ipse ego te tantos stupui durasse per aestus<br> 
firmavique animos blandisque madentia plumis<br> 
lumina detersi. quotiens mihi questus Apollo<br> 
sic vatem maerere suum! iam, mater, amatos<br> 
indulge thalamos. noster comes ille piusque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><br> 
signifer armiferos poterat memorare labores<br> 
claraque facta virum et torrentes sanguine campos;<br> 
sic tibi plectra dedit, mitisque incedere vates<br> 
maluit et nostra laurum subtexere myrto.<br> 
hic iuvenuapsus suaque aut externa revolvit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">100</span><br> 
vulnera; pro! quanta est Paphii reverentia, mater,<br> 
numinis: hic nostrae deflevit fata columbae.'<br>
&nbsp;&nbsp;&nbsp;&nbsp;&nbsp;Finis erat: tenera matris cervice pependit<br> 
blandus et admotis tepefecit pectora pennis.<br> 
illa refert vultum non aspernata rogari:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">105</span><br> 
'grande quidem rarumque viris, quos ipsa probavi,<br> 
Pierius votum iuvenis cupit. hanc ego, formae<br> 
egregium mirata decus cui gloria patrum<br> 
et generis certabat honos, tellure cadentem<br> 
excepi fovique sinu; nec colla genasque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">110</span><br> 
comere nec pingui crinem deducere amomo<br> 
cessavit mea, nate, manus. mihi dulcis imago<br> 
prosiluit. celsae procul aspice frontis honores<br> 
suggestumque comae. Latias metire quid ultra<br> 
emineat matres: quantum Latonia Nymphas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">115</span><br> 
virgo premit quantumque egomet Nereidas exsto.<br> 
haec et caeruleis mecum consurgere digna<br> 
fluctibus et nostra potuit considere concha,<br> 
et si flammigeras potuisset scandere sedes<br> 
hasque intrare domos, ipsi erraretis, Amores.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">120</span><br> 
huic quamvis census dederim largita beatos,<br> 
vincit opes animo. queritor iam Seras avaros<br> 
angustum spoliare nemus Clymeneaque deesse<br> 
germina nec virides satis inlacrimare sorores,<br> 
vellera Sidonio iam pauca rubescere tabo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">125</span><br> 
raraque longaevis nivibus crystalla gelari.<br> 
huic Hermum fulvoque Tagum decurrere limo,<br> 
nec satis ad cultus; huic Inda monilia Glaucum<br> 
Proteaque atque omnem Nereida quaerere iussi.<br> 
hanc si Thessalicos vidisses, Phoebe, per agros,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">130</span><br> 
erraret secura Daphne. si in litore Naxi<br> 
Theseum iuxta foret haec conspecta cubile,<br> 
Gnosida desertam profugus liquisset et Euhan.<br> 
quod nisi me longis placasset Iuno querelis,<br> 
falsus huic pennas et cornua sumeret aethrae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">135</span><br> 
rector, in hanc vero cecidisset Iuppiter auro.<br> 
sed dabitur iuveni cui tu, mea summa potestas,<br> 
nate, cupis, thalami quamvis iuga ferre secundi<br> 
saepe neget maerens. ipsam iam cedere sensi<br> 
inque vicem tepuisse viro.' sic fata levavit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">140</span><br> 
sidereos artus thalamique egressa superbum<br> 
limen Amyclaeos ad frena citavit olores.<br> 
iungit Amor laetamque vehens per nubila matrem<br> 
gemmato temone sedet. iam Thybridis arces<br> 
Iliacae: pandit nitidos domus alta penates&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">145</span><br> 
claraque, gaudentes plauserunt limina cygni.<br>
&nbsp;&nbsp;&nbsp;&nbsp;&nbsp;Digna deae sedes, nitidis nec sordet ab astris.<br> 
hic Libycus Phrygiusque silex, hic dura Laconum<br> 
saxa virent, hic flexus onyx et concolor alto<br> 
vena mari, rupesque nitent quis purpura saepe&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">150</span><br> 
Oebalis et Tyrii moderator livet aeni.<br> 
pendent innumeris fastigia nixa columnis,<br> 
robora Dalmatico lucent satiata metallo.<br> 
excludunt radios silvis demissa vetustis<br> 
frigora, perspicui vivunt in marmore fontes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">155</span><br> 
nec servat natura vices: hic Sirius alget,<br> 
bruma tepet, versumque domus sibi temperat annum.<br>
&nbsp;&nbsp;&nbsp;&nbsp;&nbsp;Exsultat visu tectisque potentis alumnae<br> 
non secus alma Venus quam si Paphon aequore ab alto<br> 
Idaliasque domos Erycinaque templa subiret.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">160</span><br> 
tunc ipsam solo reclinem adfata cubili:<br> 
'quonam hic usque sopor vacuique modestia lecti,<br> 
o mihi Laurentes inter dilecta puellas?<br> 
quis morum fideique modus? numquamne virili<br> 
summittere iugo? veniet iam tristior aetas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">165</span><br> 
exerce formam et fugientibus utere donis:<br> 
non ideo tibi tale decus vultusque superbos<br> 
meque dedi viduos ut transmittare per annos,<br> 
ceu non cara mihi. satis o nimiumque priores<br> 
despexisse procos. at enim hic tibi sanguine toto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">170</span><br> 
deditus unam omnes inter miratur amatque,<br> 
nec formae nec stirpis egens: nam docta per urbem<br> 
carmina qui iuvenes, quae non didicere puellae?<br> 
hunc et bissenos (sic indulgentia pergat<br> 
praesidis Ausonii!) cernes attollere fasces&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">175</span><br> 
ante diem; certe iam nunc Cybeleia movit<br> 
limina et Euboicae carmen legit ille Sibyllae.<br> 
iamque parens Latius, cuius praenoscere mentem<br> 
fas mihi, purpureos habitus iuvenique curule<br> 
indulgebit ebur, Dacasque (et gloria maior)&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">180</span><br> 
exuvias laurosque dabit celebrare recentes.<br> 
ergo age, iunge toros atque otia deme iuventae.<br> 
quas ego non gentes, quae non face corda iugali?<br> 
alituum pecudumque mihi durique ferarum<br> 
non renuere greges; ipsum in conubia terrae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">185</span><br> 
aethera, cum pluviis rarescunt nubila, solvo.<br> 
sic rerum series mundique revertitur aetas.<br> 
unde novum Troiae decus ardentumque deorum<br> 
raptorem, Phrygio si non ego iuncta marito?<br> 
Lydius unde meos iterasset Thybris Iulos?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">190</span><br> 
quis septemgeminae posuisset moenia Romae<br> 
imperii Latiale caput, ni Dardana furto<br> 
cepisset Martem, nec me prohibente, sacerdos?'<br>
&nbsp;&nbsp;&nbsp;&nbsp;&nbsp;His mulcet dictis tacitaeque inspirat honorem<br> 
conubii. redeunt animo iam dona precesque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">195</span><br> 
et lacrimae vigilesque viri prope limina questus,<br> 
Asteris et vatis totam cantata per urbem,<br> 
Asteris ante dapes, nocte Asteris, Asteris ortu,<br> 
quantum non clamatus Hylas. iamque aspera coepit<br> 
flectere corda libens et iam sibi dura videri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">200</span><br>
&nbsp;&nbsp;&nbsp;&nbsp;&nbsp;Macte toris, Latios inter placidissime vates,<br> 
quod durum permensus iter coeptique laboris<br> 
prendisti portus. nitidae sic transfuga Pisae<br> 
amnis in externos longe flammatus amores<br> 
flumina demerso trahit intemerata canali,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">205</span><br> 
donec Sicanios tandem prolatus anhelo<br> 
ore bibat fontes: miratur dulcia Nais<br> 
oscula nec credit pelago venisse maritum.<br>
&nbsp;&nbsp;&nbsp;&nbsp;&nbsp;Quis tibi tunc alacri caelestum in munere claro,<br> 
Stella, dies? quanto salierunt pectora voto,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">210</span><br> 
dulcia cum dominae dexter conubia vultus<br> 
adnuit! ire polo nitidosque errare per axes<br> 
visus. Amyclaeis minus exsultavit harenis<br> 
pastor ad Idaeas Helena veniente carinas;<br> 
Thessala nec talem viderunt Pelea Tempe,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">215</span><br> 
cum Thetin Haemoniis Chiron accedere terris<br> 
erecto prospexit equo. quam longa morantur<br> 
sidera! quam segnis votis Aurora mariti!<br>
&nbsp;&nbsp;&nbsp;&nbsp;&nbsp;At procul ut Stellae thalamos sensere parari<br> 
Letous vatum pater et Semeleius Euhan,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">220</span><br> 
hic movet Ortygia, movet hic rapida agmina Nysa.<br> 
huic Lycii montes gelidaeque umbracula Thymbrae<br> 
et Parnasus honos: illi Pangaea resultant<br> 
Ismaraque et quondam genialis litora Naxi.<br> 
tunc caras iniere fores comitique canoro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">225</span><br> 
hic chelyn, hic flavam maculoso nebrida tergo,<br> 
hic thyrsos, hic plectra ferunt; hic enthea lauro<br> 
tempora, Minoa crinem premit ille corona.<br>
&nbsp;&nbsp;&nbsp;&nbsp;&nbsp;Vixdum emissa dies, et iam socialia praesto<br> 
omina, iam festa fervet domus utraque pompa.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">230</span><br> 
fronde virent postes, ecfulgent compita flammis,<br> 
et pars immensae gaudet celeberrima Romae.<br> 
omnis honos, cuncti veniunt ad limina fasces,<br> 
omnis plebeio teritur praetexta tumultu;<br> 
hinc eques, hinc iuvenum questus, stola mixta laborat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">235</span><br> 
felices utrosque vocant, sed in agmine plures<br> 
invidere viro. iamdudum poste reclinis<br> 
quaerit Hymen thalamis intactum dicere carmen<br> 
quo vatem mulcere queat. dat Iuno verenda<br> 
vincula, et insigni geminat Concordia taeda.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">240</span><br> 
hic fuit ille dies: noctem canat ipse maritus,<br> 
quantum nosse licet. sic victa sopore doloso<br> 
Martia fluminea posuit latus Ilia ripa;<br> 
non talis niveos strinxit Lavinia vultus<br> 
cum Turno spectante rubet; non Claudia talis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">245</span><br> 
respexit populos mota iam virgo carina.<br>
&nbsp;&nbsp;&nbsp;&nbsp;&nbsp;Nunc opus, Aonidum comites tripodumque ministri,<br> 
diversis certare modis: eat enthea vittis<br> 
atque hederis redimita cohors, ut pollet ovanti<br> 
quisque lyra. sed praecipui qui nobile gressu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">250</span><br> 
extremo fraudatis opus, date carmina festis<br> 
digna toris. hunc ipse Coo plaudente Philitas<br> 
Callimachusque senex Vmbroque Propertius antro<br> 
ambissent laudare diem, nec tristis in ipsis<br> 
Naso Tomis divesque foco lucente Tibullus. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">255</span><br>
&nbsp;&nbsp;&nbsp;&nbsp;&nbsp;Me certe non unus amor simplexque canendi<br> 
causa trahit: tecum similes iunctaeque Camenae,<br> 
Stella, mihi, multumque pares bacchamur ad aras<br> 
et sociam doctis haurimus ab amnibus undam.<br> 
at te nascentem gremio mea prima recepit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">260</span><br> 
Parthenope, dulcisque solo tu gloria nostro<br> 
reptasti. nitidum consurgat ad aethera tellus<br> 
Eubois et pulchra tumeat Sebethos alumna;<br> 
nec sibi sulpureis Lucrinae Naides antris<br> 
nec Pompeiani placeant magis otia Sarni.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">265</span><br>
&nbsp;&nbsp;&nbsp;&nbsp;&nbsp;Heia age, praeclaros Latio properate nepotes,<br> 
qui leges, qui castra legant, qui carmina ludant.<br> 
acceleret partu decimum bona Cynthia mensem,<br> 
sed parcat Lucina precor; tuque ipse parenti<br> 
parce, puer, ne mollem uterum, ne stantia laedas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">270</span><br> 
pectora; cumque tuos tacito natura recessu<br> 
formarit vultus, multum de patre decoris,<br> 
plus de matre feras. at tu, pulcherrima forma<br> 
Italidum, tandem merito possessa marito,<br> 
vincla diu quaesita fove: sic damna decoris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">275</span><br> 
nulla tibi; longe virides sic flore iuventae<br> 
perdurent vultus, tardeque haec forma senescat.
</p>

<p>
<b>III. VILLA TIBVRTINA MANILII VOPISCI</B>
</p>

<p>
Cernere facundi Tibur glaciale Vopisci<br> 
si quis et inserto geminos Aniene penates,<br> 
aut potuit sociae commercia noscere ripae<br> 
certantisque sibi dominum defendere villas,<br> 
illum nec calido latravit Sirius astro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br> 
nec gravis aspexit Nemeae frondentis alumnus:<br> 
talis hiems tectis, frangunt sic improba solem<br> 
frigora, Pisaeumque domus non aestuat annum.<br>
&nbsp;&nbsp;&nbsp;&nbsp;&nbsp;Ipsa manu tenera tecum scripsisse Voluptas<br> 
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;. . .&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">9a</span><br> 
tunc Venus Idaliis unxit fastigia sucis<br> 
permulsitque comis blandumque reliquit honorem<br> 
sedibus et volucres vetuit discedere natos.<br>
&nbsp;&nbsp;&nbsp;&nbsp;&nbsp;O longum memoranda dies! quae mente reporto<br> 
gaudia, quam lassos per tot miracula visus!<br> 
ingenium quam mite solo, quae forma beatis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br> 
ante manus artemque locis! non largius usquam<br> 
indulsit natura sibi. nemora alta citatis<br> 
incubuere vadis; fallax responsat imago<br> 
frondibus, et longas eadem fugit umbra per undas.<br> 
ipse Anien (miranda fides) infraque superque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br> 
saxeus hic tumidam rabiem spumosaque ponit<br> 
murmura, ceu placidi veritus turbare Vopisci<br> 
Pieriosque dies et habentes carmina somnos.<br> 
litus utrumque domi, nec te mitissimus amnis<br> 
dividit: alternas servant praetoria ripas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br> 
non externa sibi fluviorum obstare queruntur.<br> 
Sestiacos nunc Fama sinus pelagusque natatum<br> 
iactet et audaci victos delphinas ephebo:<br> 
hic aeterna quies, nullis hic iura procellis,<br> 
numquam fervor aquis. datur hic transmittere visus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br> 
et voces et paene manus. sic Chalcida fluctus<br> 
expellunt fluvii, sic dissociata profundo<br> 
Bruttia Sicanium circumspicit ora Pelorum.<br>
&nbsp;&nbsp;&nbsp;&nbsp;&nbsp;Quid primum mediumve canam, quo fine quiescam?<br> 
auratasne trabes an Mauros undique postes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br> 
an picturata lucentia marmora vena<br> 
mirer, an emissas per cuncta cubilia nymphas?<br> 
huc oculis, huc mente trahor. venerabile dicam<br> 
lucorum senium? te, quae vada fluminis infra<br> 
cernis, an ad silvas quae respicis, aula, tacentis, &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br> 
qua tibi tota quies offensaque turbine nullo<br> 
nox silet et nigros imitantia murmura somnos?<br> 
an quae graminea suscepta crepidine fumant<br> 
balnea et impositum ripis algentibus ignem,<br> 
quaque vaporiferis iunctus fornacibus amnis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br> 
ridet anhelantes vicino flumine nymphas?<br>
&nbsp;&nbsp;&nbsp;&nbsp;&nbsp;Vidi artes veterumque manus variisque metalla<br> 
viva modis. labor est auri memorare figuras<br> 
aut ebur aut dignas digitis contingere gemmas;<br> 
quicquid et argento primum vel in aere minori&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br> 
lusit, et enormes manus est experta colossos.<br> 
dum vagor aspectu visusque per omnia duco,<br> 
calcabam necopinus opes. nam splendor ab alto<br> 
defluus et nitidum referentes aera testae<br> 
monstravere solum, varias ubi picta per artes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><br> 
gaudet humus superatque novis asarota figuris.<br> 
expavere gradus.<br>
&nbsp;&nbsp;&nbsp;&nbsp;&nbsp;Quid nunc iungentia mirer<br> 
aut quid partitis distantia tecta trichoris?<br> 
quid te, quae mediis servata penatibus arbor<br> 
tecta per et postes liquidas emergis in auras,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br> 
quo non sub domino saevas passura bipennes?<br> 
et nunc ignaro forsan vel lubrica Nais<br> 
vel non abruptos tibi demet Hamadryas annos.<br> 
quid referam alternas gemino super aggere mensas<br> 
albentesque lacus altosque in gurgite fontes?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><br> 
teque, per obliquum penitus quae laberis amnem,<br> 
Marcia, et audaci transcurris flumina plumbo?<br> 
an solum Ioniis sub fluctibus Elidis amnem<br> 
dulcis ad Aetnaeos deducat semita portus?<br> 
illic ipse antris Anien et fonte relicto,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</span><br> 
nocte sub arcana glaucos exutus amictus<br> 
huc illuc fragili prosternit pectora musco,<br> 
aut ingens in stagna cadit vitreasque natatu<br> 
plaudit aquas. illa recubat Tiburnus in umbra,<br> 
illic sulpureos cupit Albula mergere crines;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</span><br> 
haec domus Egeriae nemoralem abiungere Phoeben<br> 
et Dryadum viduare choris algentia possit<br> 
Taygeta et silvis accersere Pana Lycaeis.<br> 
quod ni templa darent alias Tirynthia sortes,<br> 
et Praenestinae poterant migrare sorores.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span><br>
&nbsp;&nbsp;&nbsp;&nbsp;&nbsp;Quid bifera Alcinoi laudem pomaria vosque,<br> 
qui numquam vacui prodistis in aethera, rami?<br> 
cedant Telegoni, cedant Laurentia Turni<br> 
iugera Lucrinaeque domus litusque cruenti<br> 
Antiphatae; cedant vitreae iuga perfida Circes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span><br> 
Dulichiis ululata lupis, arcesque superbae<br> 
Anxyris et sedes Phrygio quas mitis alumno<br> 
debet anus; cedant, quae te iam solibus artis<br> 
avia nimbosa revocabunt litora bruma.<br>
&nbsp;&nbsp;&nbsp;&nbsp;&nbsp;Scilicet hic illi meditantur pondera mores;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><br> 
hic premitur fecunda quies, virtusque serena<br> 
fronte gravis sanusque nitor luxuque carentes<br> 
deliciae, quas ipse suis digressus Athenis<br> 
mallet deserto senior Gargettius horto;<br> 
haec per et Aegaeas hiemes Pliadumque nivosum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><br> 
sidus et Oleniis dignum petiisse sub astris,<br> 
si Maleae credenda ratis Siculosque per aestus<br> 
sit via: cur oculis sordet vicina voluptas?<br> 
hic tua Tiburtes Faunos chelys et iuvat ipsum<br> 
Alciden dictumque lyra maiore Catillum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">100</span><br> 
seu tibi Pindaricis animus contendere plectris,<br> 
sive chelyn tollas heroa ad robora, sive<br> 
liventem satiram nigra rubigine turbes,<br> 
seu tua non alia splendescat epistola cura.<br>
&nbsp;&nbsp;&nbsp;&nbsp;&nbsp;Digne Midae Croesique bonis et Perside gaza,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">105</span><br> 
macte bonis animi, cuius stagnantia rura<br> 
debuit et flavis Hermus transcurrere ripis<br> 
et limo splendente Tagus. sic docta frequentes<br> 
otia, sic omni detectus pectora nube<br> 
finem Nestoreae precor egrediare senectae.
</p>

<p>
<b>IV. SOTERIA RVTILII GALLICI</B>
</p>

<p>
Estis, io, superi, nec inexorabile Clotho<br> 
volvit opus, videt alma pios Astraea Iovique<br> 
conciliata redit, dubitataque sidera cernit<br> 
Gallicus. es caelo dive, es, Germanice, cordi<br> 
(quis neget?): erubuit tanto spoliare ministro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br> 
imperium Fortuna tuum. stat proxima cervix<br> 
ponderis immensi damnosaque fila senectae<br> 
exuit atque alios melior revirescit in annos.<br> 
ergo alacres quae signa colunt urbana cohortes,<br> 
inque sinum quae saepe tuum fora turbida questum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br> 
confugiunt leges, urbesque ubicumque togatae<br> 
quae tua longinquis implorant iura querelis,<br> 
certent laetitia, nosterque ex ordine collis<br> 
confremat, et sileant peioris murmura famae.<br> 
quippe manet longumque aevo redeunte manebit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br> 
quem penes intrepidae mitis custodia Romae,<br> 
nec tantum induerint fatis nova saecula crimen<br> 
aut instaurati peccaverit ara Tarenti.<br>
&nbsp;&nbsp;&nbsp;&nbsp;&nbsp;Ast ego nec Phoebum, quamquam mihi surda sine illo<br> 
plectra, nec Aonias decima cum Pallade divas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br> 
aut mitem Tegeae Dircesve hortabor alumnum;<br> 
ipse veni viresque novas animumque ministra,<br> 
qui caneris; docto nec enim sine numine tantus<br> 
Ausoniae decora ampla togae centumque dedisti<br> 
iudicium mentemque viris. licet enthea vatis &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br> 
excludat Piplea sitim nec conscia detur<br> 
Pirene: largos potius mihi gurges in haustus<br> 
qui rapitur de fonte tuo, seu plana solutis<br> 
quom struis orsa modis seu quom tibi dulcis in artem<br> 
frangitur et nostras curat facundia leges.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br> 
quare age, si Cereri sua dona merumque Lyaeo<br> 
reddimus, et dives praedae tamen accipit omni<br> 
exuvias Diana tholo captivaque tela<br> 
Bellipotens; nec tu (quando tibi, Gallice, maius<br> 
eloquium fandique opibus sublimis abundas)&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br> 
sperne coli tenuiore lyra. vaga cingitur astris<br> 
luna, et in Oceanum rivi cecidere minores.<br>
&nbsp;&nbsp;&nbsp;&nbsp;&nbsp;Quae tibi sollicitus persolvit praemia morum<br> 
urbis amor! quae tum patrumque equitumque notavi<br> 
lumina et ignarae plebis lugere potentes!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br> 
non labente Numa timuit sic curia felix,<br> 
Pompeio nec celsus eques nec femina Bruto.<br> 
hoc illud: tristis invitum audire catenas;<br> 
parcere verberibus nec qua iubet alta potestas<br> 
ire, set armatas multum sibi demere vires&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br> 
dignarique manus humilis et verba precantum;<br> 
reddere iura foro nec proturbare curules,<br> 
et ferrum mulcere toga. sic itur in alta<br> 
pectora, sic mixto reverentia fidit amori.<br>
&nbsp;&nbsp;&nbsp;&nbsp;&nbsp;Ipsa etiam cunctos gravis inclementia fati&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br> 
terruit et subiti praeceps iuvenile pericli,<br> 
nil cunctante malo. non illud culpa senectae<br> 
(quippe ea bis senis vixdum orsa excedere lustris),<br> 
sed labor intendens animique in membra vigentis<br> 
imperium vigilesque suo pro Caesare curae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><br> 
dulce opus. hinc fessos penitus subrepsit in artus<br> 
insidiosa quies et pigra oblivio vitae.<br>
&nbsp;&nbsp;&nbsp;&nbsp;&nbsp;Tunc deus, Alpini qui iuxta culmina dorsi<br> 
signat Apollineos sancto cognomine lucos,<br> 
respicit heu tanti pridem securus alumni. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br> 
praegressusque moras: 'hinc mecum, Epidauria proles,<br> 
hinc' ait 'i gaudens: datur (aggredienda facultas!)<br> 
ingentem recreare virum. teneamus adorti<br> 
(tendatis iam fila!) colos. ne fulminis atri<br> 
sit metus: has ultro laudarit Iuppiter artes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><br> 
nam neque plebeiam aut dextro sine numine cretam<br> 
servo animam. atque adeo breviter, dum tecta subimus,<br> 
expediam. genus ipse suis permissaque retro<br> 
nobilitas; nec origo latet, sed luce sequente<br> 
vincitur et magno gaudet cessisse nepoti.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</span><br> 
prima togae virtus illi quoque: clarus et ingens<br> 
eloquio; mox innumeris exercita castris<br> 
occiduas primasque domos et sole sub omni<br> 
permeruit iurata manus, nec in otia pacis<br> 
permissum laxare animos ferrumque recingi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</span><br> 
hunc Galatea vigens ausa est incessere bello<br> 
(me quoque!) perque novem timuit Pamphylia messes<br> 
Pannoniusque ferox arcuque horrenda fugaci<br> 
Armenia et patiens Latii iam pontis Araxes.<br> 
quid geminos fasces magnaeque iterata revolvam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span><br> 
iura Asiae? velit illa quidem ter habere quaterque<br> 
hunc sibi, sed revocant fasti maiorque curulis<br> 
nec permissa semel. Libyci quid mira tributi<br> 
obsequia et missum media de pace triumphum<br> 
laudem et opes tantas? nec qui mandaverat ausus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span><br> 
expectare fuit: gaudet Trasimennus et Alpes<br> 
Cannensesque animae; primusque insigne tributum<br> 
ipse palam laeta poscebat Regulus umbra.<br> 
non vacat Arctoas acies Rhenumque rebellem<br> 
captivaeque preces Veledae et, quae maxima nuper&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><br> 
gloria, depositam Dacis pereuntibus Vrbem<br> 
pandere, cum tanti lectus rectoris habenas,<br> 
Gallice, Fortuna non admirante subisti.<br> 
hunc igitur, si digna loquor, rapiemus iniquo,<br> 
nate, Iovi. rogat hoc Latiae pater inclitus urbis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><br> 
et meruit; neque enim frustra mihi nuper honora<br> 
carmina patricio pueri sonuistis in ostro.<br> 
si qua salutifero gemini Chironis in antro<br> 
herba, tholo quodcumque tibi Troiana recondit<br> 
Pergamus aut medicis felix Epidaurus harenis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">100</span><br> 
educat, Idaea profert quam Creta sub umbra<br> 
dictamni florentis opem, quoque anguis abundat<br> 
spumatu: iungam ipse manus atque omne benigne<br> 
virus, odoriferis Arabum quod doctus in arvis<br> 
aut Amphrysiaco pastor de gramine carpsit.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">105</span><br>
&nbsp;&nbsp;&nbsp;&nbsp;&nbsp;Dixerat. inveniunt positos iam segniter artus<br> 
pugnantemque animam; ritu se cingit uterque<br> 
Paeonio monstrantque simul parentque volentes,<br> 
donec letiferas vario medicamine pestes<br> 
et suspecta mali ruperunt nubila somni.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">110</span><br> 
adiuvat ipse deos morboque valentior omni<br> 
occupat auxilium. citius non arte refectus<br> 
Telephus Haemonia, nec quae metuentis Atridae<br> 
saeva Machaonio coierunt vulnera suco.<br>
&nbsp;&nbsp;&nbsp;&nbsp;&nbsp;Quis mihi tot coetus inter populique patrumque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">115</span><br> 
sit curae votique locus? tamen ardua testor<br> 
sidera teque, pater vatum Thymbraee, quis omni<br> 
luce mihi, quis nocte timor, dum postibus haerens<br> 
assiduus nunc aure vigil nunc lumine cuncta<br> 
auguror; immensae veluti conexa carinae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">120</span><br> 
cumba minor, cum saevit hiems, pro parte furentis<br> 
parva receptat aquas et eodem volvitur austro.<br>
&nbsp;&nbsp;&nbsp;&nbsp;&nbsp;Nectite nunc laetae candentia fila, sorores,<br> 
nectite! nemo modum transmissi computet aevi:<br> 
hic vitae natalis erit. tu Troica dignus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">125</span><br> 
saecula et Euboici transcendere pulveris annos<br> 
Nestoreosque situs! qua nunc tibi pauper acerra<br> 
digna litem? nec si vacuet Mevania valles,<br> 
aut praestent niveos Clitumna novalia tauros,<br> 
sufficiam. sed saepe deis hos inter honores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">130</span><br> 
caespes et exiguo placuerunt farra salino.
</p>

<p>
<b>V. BALNEVM CLAVDII ETRVSCI</B>
</p>

<p>
Non Helicona gravi pulsat chelys enthea plectro,<br> 
nec lassata voco totiens mihi numina, Musas;<br> 
et te, Phoebe, choris et te dimittimus, Euhan;<br> 
tu quoque muta ferae, volucer Tegeaee, sonorae<br> 
terga premas: alios poscunt mea carmina coetus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br> 
Naidas, undarum dominas, regemque corusci<br> 
ignis adhuc fessum Siculaque incude rubentem<br> 
elicuisse satis. paulum arma nocentia, Thebae,<br> 
ponite: dilecto volo lascivire sodali.<br> 
iunge, puer, cyathos et ne numerare labora&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br> 
cunctantemque incende chelyn; discede Laborque<br> 
Curaque, dum nitidis canimus gemmantia saxis<br> 
balnea dumque procax vittis hederisque, soluta<br> 
fronde verecunda, Clio mea ludit Etrusco.<br> 
ite, deae virides, liquidosque advertite vultus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br> 
et vitreum teneris crinem redimite corymbis,<br> 
veste nihil tectae, quales emergitis altis<br> 
fontibus et visu Satyros torquetis amantes.<br> 
non vos quae culpa decus infamastis aquarum,<br> 
sollicitare iuvat; procul hinc et fonte doloso &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br> 
Salmacis et viduae Cebrenidos arida luctu<br> 
flumina et Herculei praedatrix cedat alumni.<br> 
vos mihi quae Latium septenaque culmina, Nymphae,<br> 
incolitis Thybrimque novis attollitis undis,<br> 
quas praeceps Anien atque exceptura natatus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br> 
Virgo iuvat Marsasque nives et frigora ducens<br> 
Marcia, praecelsis quarum vaga molibus unda<br> 
crescit et innumero pendens transmittitur arcu:<br> 
vestrum opus aggredimur, vestra est quam carmine molli<br> 
pando domus. non umquam aliis habitastis in antris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br> 
ditius. ipsa manus tenuit Cytherea mariti<br> 
monstravitque artes; neu vilis flamma caminos<br> 
ureret, ipsa faces volucrum succendit amorum.<br> 
non huc admissae Thasos aut undosa Carystos;<br> 
maeret onyx longe, queriturque exclusus ophites:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br> 
sola nitet flavis Nomadum decisa metallis<br> 
purpura, sola cavo Phrygiae quam Synnados antro<br> 
ipse cruentavit maculis lucentibus Attis<br> 
quaeque Tyri niveas secat et Sidonia rupes.<br> 
vix locus Eurotae, viridis cum regula longo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br> 
Synnada distinctu variat. non limina cessant,<br> 
effulgent camerae, vario fastigia vitro<br> 
in species animoque nitent. stupet ipse beatas<br> 
circumplexus opes et parcius imperat ignis.<br> 
multus ubique dies, radiis ubi culmina totis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br> 
perforat atque alio sol improbus uritur aestu.<br> 
nil ibi plebeium; nusquam Temesaea notabis<br> 
aera, sed argento felix propellitur unda<br> 
argentoque cadit, labrisque nitentibus instat<br> 
delicias mirata suas et abire recusat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br>
&nbsp;&nbsp;&nbsp;&nbsp;&nbsp;Extra autem niveo qui margine caerulus amnis<br> 
vivit et in summum fundo patet omnis ab imo<br> 
cui non ire lacu pigrosque exsolvere amictus<br> 
suadeat? hoc mallet nasci Cytherea profundo,<br> 
hic te perspicuum melius, Narcisse, videres,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><br> 
hic velox Hecate velit et deprensa lavari.<br>
&nbsp;&nbsp;&nbsp;&nbsp;&nbsp;Quid nunc strata solo referam tabulata crepantis<br> 
auditura pilas, ubi languidus ignis inerrat<br> 
aedibus et tenuem volvunt hypocausta vaporem?<br> 
nec si Baianis veniat novus hospes ab oris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br> 
talia despiciet (fas sit componere magnis<br> 
parva), Neronea nec qui modo lotus in unda,<br> 
hic iterum sudare neget. macte, oro, nitenti<br> 
ingenio curaque puer! tecum ista senescant,<br> 
et tua iam melius discat fortuna renasci!
</p>

<p>
<b>VI. KALENDAE DECEMBRES</B>
</p>

<p>
Et Phoebus pater et severa Pallas<br> 
et Musae procul ite feriatae:<br> 
Iani vos revocabimus kalendis.<br> 
Saturnus mihi compede exsoluta<br> 
et multo gravidus mero December&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br> 
et ridens Iocus et Sales protervi<br> 
adsint, dum refero diem beatum<br> 
laeti Caesaris ebriamque ~parcen~.<br>
&nbsp;&nbsp;&nbsp;&nbsp;&nbsp;Vix aurora novos movebat ortus,<br> 
iam bellaria linea pluebant:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br> 
hunc rorem veniens profudit eurus.<br> 
quicquid nobile Ponticis nucetis,<br> 
fecundis cadit aut iugis Idymes;<br> 
quod ramis pia germinat Damascos,<br> 
et quod percoquit ~aebosia~ Caunos, &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br> 
largis gratuitum cadit rapinis;<br> 
molles gaioli lucuntulique<br> 
et massis Amerina non perustis<br> 
et mustaceus et latente palma<br> 
praegnantes caryotides cadebant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br> 
non tantis Hyas inserena nimbis<br> 
terras obruit aut soluta Plias,<br> 
qualis per cuneos hiems Latinos<br> 
plebem grandine contudit serena.<br> 
ducat nubila Iuppiter per orbem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br> 
et latis pluvias minetur agris,<br> 
dum nostri Iovis hi ferantur imbres.<br>
&nbsp;&nbsp;&nbsp;&nbsp;&nbsp;Ecce autem caveas subit per omnis<br> 
insignis specie decora cultu<br> 
plebes altera, non minor sedente.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br> 
hi panaria candidasque mappas<br> 
subvectant epulasque lautiores;<br> 
illi marcida vina largiuntur:<br> 
Idaeos totidem putes ministros.<br>
&nbsp;&nbsp;&nbsp;&nbsp;&nbsp;Orbem, qua melior severiorque est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br> 
et gentes alis insemel togatas;<br> 
et cum tot populos, beate, pascas,<br> 
hunc Annona diem superba nescit.<br> 
i nunc saecula compara, Vetustas,<br> 
antiqui Iovis aureumque tempus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br> 
non sic libera vina tunc fluebant<br> 
nec tardum seges occupabat annum.<br> 
una vescitur omnis ordo mensa,<br> 
parvi, femina, plebs, eques, senatus:<br> 
libertas reverentiam remisit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br> 
et tu quin etiam (quis hoc vocari,<br> 
quis promittere possit hoc deorum?)<br> 
nobiscum socias dapes inisti.<br> 
iam se, quisquis is est, inops beatus<br> 
convivam ducis esse gloriatur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br>
&nbsp;&nbsp;&nbsp;&nbsp;&nbsp;Hos inter fremitus novosque luxus<br> 
spectandi levis effugit voluptas:<br> 
stat sexus rudis, insciusque ferri<br> 
ut pugnas capit improbus viriles!<br> 
credas ad Tanain ferumque Phasim&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><br> 
Thermodontiacas calere turmas.<br> 
hic audax subit ordo pumilorum,<br> 
quos natura brevis statim peracta<br> 
nodosum semel in globum ligavit.<br> 
edunt vulnera conseruntque dextras&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br> 
et mortem sibi (qua manu!) minantur.<br> 
ridet Mars pater et cruenta Virtus,<br> 
casuraeque vagis grues rapinis<br> 
mirantur pugiles ferociores.<br>
&nbsp;&nbsp;&nbsp;&nbsp;&nbsp;Iam noctis propioribus sub umbris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><br> 
dives sparsio quos agit tumultus!<br> 
hic intrant faciles emi puellae,<br> 
hic agnoscitur omne quod theatris<br> 
aut forma placet aut probatur arte.<br> 
hoc plaudunt grege Lydiae tumentes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</span><br> 
illic cymbala tinnulaeque Gades,<br> 
illic agmina confremunt Syrorum,<br> 
hic plebs scenica quique comminutis<br> 
permutant vitreis gregale sulpur.<br>
&nbsp;&nbsp;&nbsp;&nbsp;&nbsp;Inter quae subito cadunt volatu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</span><br> 
immensae volucrum per astra nubes,<br> 
quas Nilus sacer horridusque Phasis,<br> 
quas udo Numidae legunt sub austro.<br> 
desunt qui rapiant, sinusque pleni<br> 
gaudent dum nova lucra comparantur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span><br> 
tollunt innumeras ad astra voces<br> 
Saturnalia principis sonantes,<br> 
et dulci dominum favore clamant:<br> 
hoc solum vetuit licere Caesar.<br>
&nbsp;&nbsp;&nbsp;&nbsp;&nbsp;Vixdum caerula nox subibat orbem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span><br> 
descendit media nitens harena<br> 
densas flammeus orbis inter umbras<br> 
vincens Gnosiacae facem coronae.<br> 
conlucet polus ignibus nihilque<br> 
obscurae patitur licere nocti.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><br> 
fugit pigra Quies, inersque Somnus<br> 
haec cernens alias abit in urbes.<br>
&nbsp;&nbsp;&nbsp;&nbsp;&nbsp;Quis spectacula, quis iocos licentes,<br> 
quis convivia, quis dapes inemptas,<br> 
largi flumina quis canat Lyaei?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><br> 
iam iam deficio tuoque Baccho<br> 
in serum trahor ebrius soporem.<br>
&nbsp;&nbsp;&nbsp;&nbsp;&nbsp;Quos ibit procul hic dies per annos!<br> 
quam nullo sacer exolescet aevo!<br> 
dum montes Latii paterque Thybris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">100</span><br> 
dum stabit tua Roma dumque terris<br> 
quod reddis Capitolium manebit.
</p>
<div class="footer">
	<p>
		<a href="/statius.html">Statius</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY>
</HTML>