<html>
	<head>
		<title>
			Plautus: Aulularia
		</title>
		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>
<p class=pagehead>T. MACCI PLAVTI AVLVLARIA</p>

<p class=border></P>

<p>
<b>PERSONAE</B></p>

<p>
<b>LAR FAMILIARIS PROLOGVS</B><br>
<b>EVCLIO SENEX</B><br>
<b>STAPHYLA ANVS</B><br>
<b>EVNOMIA MATRONA</B><br>
<b>MEGADORVS SENEX</B><br>
<b>PYTHODICVS SERVVS</B><br>
<b>CONGRIO COCUS</B><br>
<b>ANTHRAX COCUS</B><br>
<b>STROBILVS SERVVS</B><br>
<b>LYCONIDES ADVLESCENS</B><br>
<b>PHAEDRIA PVELLA</B><br>
<b>TIBICINAE</B>
</p>

<p class=shortborder></p>

<p>
<b>ARGVMENTVM I</B></p>

<p>
Senex avarus vix sibi credens Euclio<br>
domi suae defossam multis cum opibus<br>
aulam invenit, rursumque penitus conditam<br>
exanguis amens servat. eius filiam<br>
Lyconides vitiarat. interea senex<br>
Megadorus a sorore suasus ducere<br>
uxorem avari gnatam deposcit sibi.<br>
durus senex vix promittit, atque aulae timens<br>
domo sublatam variis abstrudit locis.<br>
insidias servos facit huius lyconidis<br>
qui virginem vitiarat; atque ipse obsecrat<br>
avonculum Megadorum sibimet cedere<br>
uxorem amanti. per dolum mox Euclio<br>
cum perdidisset aulam, insperato invenit<br>
laetusque natam conlocat Lyconidi.</p>

<p>
<b>ARGVMENTVM II</B></p>

<p>
<b>A</B>ulam repertam auri plenam Euclio<br>
<b>V</B>i summa servat, miseris adfectus modis.<br>
<b>L</B>yconides istius vitiat filiam.<br>
<b>V</B>olt hanc Megadorus indotatam ducere,<br>
<b>L</B>ubensque ut faciat dat coquos cum obsonio.<br>
<b>A</B>uro formidat Euclio, abstrudit foris.<br>
<b>R</B>e omni inspecta compressoris servolus<br>
<b>I</B>d surpit. illic Euclioni rem refert.<br>
<b>A</B>b eo donatur auro, uxore et filio.
</p>

<p class=shortborder></p>

<p>
<b>PROLOGVS</B></p>

<p>
<b>LAR FAMILIARIS</B>
</p>

<p>
Ne quis miretur qui sim, paucis eloquar.<br>
ego Lar sum familiaris ex hac familia<br>
unde exeuntem me aspexistis. hanc domum<br>
iam multos annos est cum possideo et colo<br>
patri avoque iam huius qui nunc hic habet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>
sed mi avos huius obsecrans concredidit<br>
thensaurum auri clam omnis: in medio foco<br>
defodit, venerans me ut id servarem sibi.<br>
is quoniam moritur&#151;ita avido ingenio fuit&#151;<br>
numquam indicare id filio voluit suo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>
inopemque optavit potius eum relinquere,<br>
quam eum thensaurum commonstraret filio;<br>
agri reliquit ei non magnum modum,<br>
quo cum labore magno et misere viveret.<br>
ubi is obiit mortem qui mihi id aurum credidit,&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>
coepi observare, ecqui maiorem filius<br>
mihi honorem haberet quam eius habuisset pater.<br>
atque ille vero minus minusque impendio<br>
curare minusque me impertire honoribus.<br>
item a me contra factum est, nam item obiit diem.&nbsp;&nbsp;&nbsp;&nbsp;<font size=2>20</font><br>
is ex se hunc reliquit qui hic nunc habitat filium<br>
pariter moratum ut pater avosque huius fuit.<br>
huic filia una est. ea mihi cottidie<br>
aut ture aut vino aut aliqui semper supplicat,<br>
dat mihi coronas. eius honoris gratia&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>
feci, thensaurum ut hic reperiret Euclio,<br>
quo illam facilius nuptum, si vellet, daret.<br>
nam eam compressit de summo adulescens loco.<br>
is scit adulescens quae sit quam compresserit,<br>
illa illum nescit, neque compressam autem pater.&nbsp;&nbsp;&nbsp;&nbsp;<font size=2>30</font><br>
eam ego hodie faciam ut hic senex de proxumo<br>
sibi uxorem poscat. id ea faciam gratia,<br>
quo ille eam facilius ducat qui compresserat.<br>
et hic qui poscet eam sibi uxorem senex,<br>
is adulescentis illius est avonculus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</font><br>
qui illam stupravit noctu, Cereris vigiliis.<br>
sed hic senex iam clamat intus ut solet.<br>
anum foras extrudit, ne sit conscia.<br>
credo aurum inspicere volt, ne subreptum siet.
</p>

<p class=shortborder></p>

<p>
<b>ACTVS I</B>
</p>
<p>
<b>I.i</B><br>
<b>EVCLIO</B> Exi, inquam. age exi. exeundum hercle tibi hinc est foras,&nbsp;&nbsp;&nbsp;&nbsp;&nbsp;<font size=2>40</font><br>
circumspectatrix cum oculis emissiciis.<br>
<b>STAPHYLA</B> Nam cur me miseram verberas? <b>EVCL.</B> Vt misera
sis<br>
atque ut te dignam mala malam aetatem exigas.<br>
<b>STAPH.</B> Nam qua me nunc causa extrusisti ex aedibus?<br>
<b>EVCL.</B> Tibi ego rationem reddam, stimulorum seges?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>45</font><br>
illuc regredere ab ostio. illuc sis vide,<br>
ut incedit. at scin quo modo tibi res se habet?<br>
si hercle hodie fustem cepero aut stimulum in manum,<br>
testudineum istum tibi ego grandibo gradum.<br>
<b>STAPH.</B> Vtinam me divi adaxint ad suspendium&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>50</font><br>
potius quidem quam hoc pacto apud te serviam.<br>
<b>EVCL.</B> At ut scelesta sola secum murmurat.<br>
oculos hercle ego istos, improba, ecfodiam tibi,<br>
ne me observare possis quid rerum geram.<br>
abscede etiam nunc&#151;etiam nunc&#151;etiam&#151;ohe,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>55</font><br>
istic astato. si hercle tu ex istoc loco<br>
digitum transvorsum aut unguem latum excesseris<br>
aut si respexis, donicum ego te iussero,<br>
continuo hercle ego te dedam discipulam cruci.<br>
scelestiorem me hac anu certo scio&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>60</font><br>
vidisse numquam, nimisque ego hanc metuo male,<br>
ne mi ex insidiis verba imprudenti duit<br>
neu persentiscat aurum ubi est absconditum,<br>
quae in occipitio quoque habet oculos pessima.<br>
nunc ibo ut visam sitne ita aurum ut condidi,&nbsp;&nbsp;&nbsp;&nbsp;&nbsp;&nbsp;&nbsp;<font size=2>65</font><br>
quod me sollicitat plurimis miserum modis.&#151;<br>
<b>STAPH.</B> Noenum mecastor quid ego ero dicam meo<br>
malae rei evenisse quamve insaniam,<br>
queo comminisci; ita me miseram ad hunc modum<br>
decies die uno saepe extrudit aedibus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>70</font><br>
nescio pol quae illunc hominem intemperiae tenent:<br>
pervigilat noctes totas, tum autem interdius<br>
quasi claudus sutor domi sedet totos dies.<br>
neque iam quo pacto celem erilis filiae<br>
probrum, propinqua partitudo cui appetit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>75</font><br>
queo comminisci; neque quicquam meliust mihi,<br>
ut opinor, quam ex me ut unam faciam litteram<br>
longam, &lt;meum> laqueo collum quando obstrinxero.</p>

<p>
<b>I.ii</B><br>
<b>EVCL.</B> Nunc defaecato demum animo egredior domo,<br>
postquam perspexi salva esse intus omnia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>80</font><br>
redi nunciam intro atque intus serva. <b>STAPH.</B> Quippini?<br>
ego intus servem? an ne quis aedes auferat?<br>
nam hic apud nos nihil est aliud quaesti furibus,<br>
ita inaniis sunt oppletae atque araneis.<br>
<b>EVCL.</B> Mirum quin tua me causa faciat Iuppiter&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>85</font><br>
Philippum regem aut Dareum, trivenefica.<br>
araneas mihi ego illas servari volo.<br>
pauper sum; fateor, patior; quod di dant fero.<br>
abi intro, occlude ianuam. iam ego hic ero.<br>
cave quemquam alienum in aedis intro miseris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>90</font><br>
quod quispiam ignem quaerat, extingui volo,<br>
ne causae quid sit quod te quisquam quaeritet.<br>
nam si ignis vivet, tu extinguere extempulo.<br>
tum aquam aufugisse dicito, si quis petet.<br>
cultrum, securim, pistillum, mortarium,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>95</font><br>
quae utenda vasa semper vicini rogant,<br>
fures venisse atque abstulisse dicito.<br>
profecto in aedis meas me absente neminem<br>
volo intro mitti. atque etiam hoc praedico tibi,<br>
si Bona Fortuna veniat, ne intro miseris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>100</font><br>
<b>STAPH.</B> Pol ea ipsa credo ne intro mittatur cavet,<br>
nam ad aedis nostras numquam adit, quamquam prope est.<br>
<b>EVCL.</B> Tace atque abi intro. <b>STAPH.</B> Taceo atque abeo.&#151;
<b>EVCL.</B>
Occlude sis<br>
fores ambobus pessulis. iam ego hic ero.<br>
discrucior animi, quia ab domo abeundum est mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>105</font><br>
nimis hercle invitus abeo. sed quid agam scio.<br>
nam noster nostrae qui est magister curiae<br>
dividere argenti dixit nummos in viros;<br>
id si relinquo ac non peto, omnes ilico<br>
me suspicentur, credo, habere aurum domi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>110</font><br>
nam non est veri simile, hominem pauperem<br>
pauxillum parvi facere quin nummum petat.<br>
nam nunc cum celo sedulo omnis, ne sciant,<br>
omnes videntur scire et me benignius<br>
omnes salutant quam salutabant prius;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>115</font><br>
adeunt, consistunt, copulantur dexteras,<br>
rogitant me ut valeam, quid agam, quid rerum geram.<br>
nunc quo profectus sum ibo; postidea domum<br>
me rursum quantum potero tantum recipiam.
</p>

<p class=shortborder></p>

<p>
<b>ACTVS II</B>
</p>

<p>
<b>II.i</B><br>
<b>EVNOMIA</B> Velim te arbitrari med haec verba, frater,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>120</font><br>
meai fidei tuaique rei<br>
causa facere, ut aequom est germanam sororem.<br>
quamquam haud falsa sum nos odiosas haberi;<br>
nam multum loquaces merito omnes habemur,<br>
nec mutam profecto repertam ullam esse&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>125</font><br>
&lt;aut> hodie dicunt mulierem &lt;aut> ullo in saeclo.<br>
verum hoc, frater, unum tamen cogitato,<br>
tibi proximam me mihique esse item te;<br>
ita aequom est quod in rem esse utrique arbitremur<br>
et mihi te et tibi &lt;me> consulere et monere;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>130</font><br>
neque occultum id haberi neque per metum mussari,<br>
quin participem pariter ego te et tu me ut facias.<br>
eo nunc ego secreto ted huc foras seduxi,<br>
ut tuam rem ego tecum hic loquerer familiarem.<br>
<b>MEGADORVS</B> Da mi, optuma femina, manum.&nbsp;&nbsp;&nbsp;&nbsp;<font size=2>135</font><br>
<b>EVN.</B> Vbi ea est? quis ea est nam optuma?<br>
<b>MEG.</B> Tu. <b>EVN.</B> Tune ais? <b>MEG.</B> Si negas, nego.<br>
<b>EVN.</B> Decet te equidem vera proloqui;<br>
nam optuma nulla potest eligi:<br>
alia alia peior, frater, est. <b>MEG.</B> Idem ego arbitror,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>140</font><br>
nec tibi advorsari certum est de istac re umquam, soror.<br>
<b>EVN.</B> Da mihi operam amabo. <b>MEG.</B> Tuast, utere atque impera,
si quid vis.<br>
<b>EVN.</B> Id quod in rem tuam optumum esse arbitror,<br>
ted id monitum advento.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>145</font><br>
<b>MEG.</B> Soror, more tuo facis. <b>EVN.</B> Factum volo.<br>
<b>MEG.</B> Quid est id, soror? <b>EVN.</B> Quod tibi sempiternum<br>
salutare sit: liberis procreandis&#151;<br>
ita di faxint&#151;volo te uxorem<br>
domum ducere. <b>MEG.</B> Ei occidi. <b>EVN.</B> Quid ita?&nbsp;&nbsp;&nbsp;&nbsp;&nbsp;&nbsp;<font size=2>150</font><br>
<b>MEG.</B> Quia mihi misero cerebrum excutiunt<br>
tua dicta, soror: lapides loqueris.<br>
<b>EVN.</B> Heia, hoc face quod te iubet soror. <b>MEG.</B> Si lubeat,
faciam.<br>
<b>EVN.</B> In rem hoc tuam est. <b>MEG.</B> Vt quidem emoriar prius
quam ducam.<br>
sed his legibus si quam dare vis ducam:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>155</font><br>
quae cras veniat, perendie foras feratur;<br>
his legibus dare vis? cedo: nuptias adorna.<br>
<b>EVN.</B> Cum maxima possum tibi, frater, dare dote;<br>
sed est grandior natu: media est mulieris aetas.<br>
eam si iubes, frater, tibi me poscere, poscam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>160</font><br>
<b>MEG.</B> Num non vis me interrogare te? <b>EVN.</B> Immo, si quid
vis, roga.<br>
<b>MEG.</B> Post mediam aetatem qui media ducit uxorem domum,<br>
si eam senex anum praegnatem fortuito fecerit,<br>
quid dubitas, quin sit paratum nomen puero Postumus?<br>
nunc ego istum, soror, laborem demam et deminuam tibi.&nbsp;&nbsp;&nbsp;&nbsp;&nbsp;&nbsp;<font size=2>165</font><br>
ego virtute deum et maiorum nostrum dives sum satis.<br>
istas magnas factiones, animos, dotes dapsiles,<br>
clamores, imperia, eburata vehicla, pallas, purpuram,<br>
nil moror quae in servitutem sumptibus redigunt viros.<br>
<b>E.</B> Dic mihi, quaeso, quis ea est, quam vis ducere uxorem? <b>M.</B>
Eloquar.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>170</font><br>
nostin hunc senem Euclionem ex proximo pauperculum?<br>
<b>EVN.</B> Novi, hominem haud malum mecastor. <b>MEG.</B> Eius cupio
filiam<br>
virginem mihi desponderi. verba ne facias, soror.<br>
scio quid dictura es: hanc esse pauperem. haec pauper placet.<br>
<b>E.</B> Di bene vortant. <b>M.</B> Idem ego spero. <b>E.</B> Quid
me? num quid vis? <b>M.</B> Vale.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>175</font><br>
<b>EVN.</B> Et tu, frater.&#151;<b>MEG.</B> Ego conveniam Euclionem,
si domi est.<br>
sed eccum &lt;video>. nescio unde sese homo recipit domum.</p>

<p>
<b>II.ii</B><br>
<b>EVCLIO</B> Praesagibat mi animus frustra me ire, quom exibam domo;<br>
itaque abibam invitus; nam neque quisquam curialium<br>
venit neque magister quem dividere argentum oportuit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>180</font><br>
nunc domum properare propero, nam egomet sum hic, animus domi est.<br>
<b>MEG.</B> Salvos atque fortunatus, Euclio, semper sies.<br>
<b>EVCL.</B> Di te ament, Megadore. <b>M.</B> Quid tu? recten atque
ut vis vales?<br>
<b>EVCL.</B> Non temerarium est, ubi dives blande appellat pauperem.<br>
iam illic homo aurum scit me habere, eo me salutat blandius.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>185</font><br>
<b>MEG.</B> Ain tu te valere? <b>EVCL.</B> Pol ego haud perbene a pecunia.<br>
<b>MEG.</B> Pol si est animus aequos tibi, sat habes qui bene vitam
colas.<br>
<b>EVCL.</B> Anus hercle huic indicium fecit de auro, perspicue palam
est,<br>
cui ego iam linguam praecidam atque oculos effodiam domi.<br>
<b>MEG.</B> Quid tu solus tecum loquere? <b>EVCL.</B> Meam pauperiem
conqueror.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>190</font><br>
virginem habeo grandem, dote cassam atque inlocabilem,<br>
neque eam queo locare cuiquam. <b>MEG.</B> Tace, bonum habe animum,
Euclio.<br>
dabitur, adiuvabere a me. dic, si quid opust, impera.<br>
<b>EVCL.</B> Nunc petit, cum pollicetur; inhiat aurum ut devoret.<br>
altera manu fert lapidem, panem ostentat altera.&nbsp;&nbsp;&nbsp;&nbsp;&nbsp;<font size=2>195</font><br>
nemini credo qui large blandust dives pauperi:<br>
ubi manum inicit benigne, ibi onerat aliqua zamia.<br>
ego istos novi polypos, qui ubi quidquid tetigerunt tenent.<br>
<b>MEG.</B> Da mi operam parumper. paucis, Euclio, est quod te volo<br>
de communi re appellare mea et tua. <b>EVCL.</B> Ei misero mihi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>200</font><br>
aurum mi intus harpagatum est. nunc hic eam rem volt, scio,<br>
mecum adire ad pactionem. verum intervisam domum.<br>
<b>MEG.</B> Quo abis? <b>EVCL.</B> Iam ad te revortar: nunc est quod
visam domum.&#151;<br>
<b>MEG.</B> Credo edepol, ubi mentionem ego fecero de filia,<br>
mi ut despondeat, sese a me derideri rebitur;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>205</font><br>
neque illo quisquam est alter hodie ex paupertate parcior.<br>
<b>EVCL.</B> Di me servant, salva res est. salvom est si quid non perit.<br>
nimis male timui. prius quam intro redii, exanimatus fui.<br>
redeo ad te, Megadore, si quid me vis. <b>MEG.</B> Habeo gratiam.<br>
quaeso, quod te percontabor, ne id te pigeat proloqui.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>210</font><br>
<b>EVCL.</B> Dum quidem ne quid perconteris quod non lubeat proloqui.<br>
<b>MEG.</B> Dic mihi, quali me arbitrare genere prognatum? <b>EVCL.</B>
Bono.<br>
<b>M.</B> Quid fide? <b>E.</B> Bona. <b>M.</B> Quid factis? <b>E.</B>
Neque malis neque improbis.<br>
<b>MEG.</B> Aetatem meam scis? <b>EVCL.</B> Scio esse grandem, item
ut pecuniam.<br>
<b>MEG.</B> Certe edepol equidem te civem sine mala omni malitia&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>215</font><br>
semper sum arbitratus et nunc arbitror. <b>EVCL.</B> Aurum huic olet.<br>
quid nunc me vis? <b>MEG.</B> Quoniam tu me et ego te qualis sis scio,<br>
quae res recte vortat mihique tibique tuaeque filiae,<br>
filiam tuam mi uxorem posco. promitte hoc fore.<br>
<b>EVCL.</B> Heia, Megadore, haud decorum facinus tuis factis facis,&nbsp;&nbsp;&nbsp;&nbsp;&nbsp;&nbsp;&nbsp;<font size=2>220</font><br>
ut inopem atque innoxium abs te atque abs tuis me inrideas.<br>
nam de te neque re neque verbis merui ut faceres quod facis.<br>
<b>MEG.</B> Neque edepol ego te derisum venio neque derideo,<br>
neque dignum arbitror. <b>EVCL.</B> Cur igitur poscis meam gnatam tibi?<br>
<b>MEG.</B> Vt propter me tibi sit melius mihique propter te et tuos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>225</font><br>
<b>EVCL.</B> Venit hoc mihi, Megadore, in mentem, ted esse hominem
divitem,<br>
factiosum, me autem esse hominem pauperum pauperrimum;<br>
nunc si filiam locassim meam tibi, in mentem venit<br>
te bovem esse et me esse asellum: ubi tecum coniunctus siem,<br>
ubi onus nequeam ferre pariter, iaceam ego asinus in luto,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>230</font><br>
tu me bos magis haud respicias, gnatus quasi numquam siem.<br>
et te utar iniquiore et meus me ordo inrideat,<br>
neutrubi habeam stabile stabulum, si quid divorti fuat:<br>
asini me mordicibus scindant, boves incursent cornibus.<br>
hoc magnum est periclum, ab asinis ad boves transcendere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>235</font><br>
<b>MEG.</B> Quam ad probos propinquitate proxime te adiunxeris,<br>
tam optumum est. tu condicionem hanc accipe, ausculta mihi,<br>
atque eam desponde mi. <b>EVCL.</B> At nihil est dotis quod dem. <b>M.</B>
Ne duas.<br>
dum modo morata recte veniat, dotata est satis.<br>
<b>EVCL.</B> Eo dico, ne me thensauros repperisse censeas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>240</font><br>
<b>MEG.</B> Novi, ne doceas. desponde. <b>EVCL.</B> Fiat. sed pro Iuppiter,<br>
num ego disperii? <b>M.</B> Quid tibi est? <b>E.</B> Quid crepuit quasi
ferrum modo?&#151;<br>
<b>MEG.</B> Hic apud me hortum confodere iussi. sed ubi hic est homo?<br>
abiit neque me certiorem fecit. fastidit mei,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>244-245</font><br>
quia videt me suam amicitiam velle: more hominum facit;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>246</font><br>
nam si opulentus it petitum pauperioris gratiam,<br>
pauper metuit congrediri, per metum male rem gerit.<br>
idem, quando occasio illaec periit, post sero cupit.<br>
<b>EVCL.</B> Si hercle ego te non elinguandam dedero usque ab radicibus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>250</font><br>
impero auctorque &lt;ego> sum, ut tu me cuivis castrandum loces.<br>
<b>MEG.</B> Video hercle ego te me arbitrari, Euclio, hominem idoneum,<br>
quem senecta aetate ludos facias, haud merito meo.<br>
<b>EVCL.</B> Neque edepol, Megadore, facio, neque, si cupiam, copia
est.<br>
<b>MEG.</B> Quid nunc? etiam mihi despondes filiam? <b>EVCL.</B> Illis
legibus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>255</font><br>
cum illa dote quam tibi dixi. <b>MEG.</B> Sponden ergo? <b>EVCL.</B>
Spondeo.<br>
<b>MEG.</B> Di bene vertant. <b>EVCL.</B> Ita di faxint. illud facito
ut memineris,<br>
convenisse ut ne quid dotis mea ad te afferret filia.<br>
<b>MEG.</B> Memini. <b>EVCL.</B> At scio quo vos soleatis pacto perplexarier:<br>
pactum non pactum est, non pactum pactum est, quod vobis lubet.&nbsp;&nbsp;&nbsp;&nbsp;&nbsp;&nbsp;<font size=2>260</font><br>
<b>MEG.</B> Nulla controversia mihi tecum erit. sed nuptias<br>
num quae causa est quin faciamus hodie? <b>EVCL.</B> Immo edepol optuma.<br>
<b>MEG.</B> Ibo igitur, parabo. numquid me vis? <b>EVCL.</B> Istuc.
ei et vale.<br>
<b>MEG.</B> Heus, Pythodice, sequere propere me ad macellum strenue.&#151;<br>
<b>EVCL.</B> Illic hinc abiit. di immortales, obsecro, aurum quid valet.&nbsp;&nbsp;&nbsp;&nbsp;<font size=2>265</font><br>
[credo ego illum iam inaudivisse mi esse thensaurum domi.]<br>
id inhiat, ea affinitatem hanc obstinavit gratia.</p>

<p>
<b>II.iii</B><br>
ubi tu es, quae deblateravisti iam vicinis omnibus,<br>
meae me filiae daturum dotem? heus, Staphyla, te voco.<br>
ecquid audis? vascula intus pure propera atque elue:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>270</font><br>
filiam despondi ego: hodie huic nuptum Megadoro dabo.<br>
<b>STAPHYLA</B> Di bene vortant. verum ecastor non potest, subitum est nimis.<br>
<b>EVCL.</B> Tace atque abi. curata fac sint cum a foro redeam domum;<br>
atque aedis occlude; iam ego hic adero. <b>STAPH.</B> Quid ego nunc
agam?<br>
nunc nobis prope adest exitium, mi atque erili filiae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>275</font><br>
nunc probrum atque partitudo prope adest ut fiat palam;<br>
quod celatum atque occultatum est usque adhuc, nunc non potest.<br>
ibo intro, ut erus quae imperavit facta, cum veniat, sient.<br>
nam ecastor malum maerore metuo ne mixtum bibam.&#151;</p>

<p>
<b>II.iv</B><br>
<b>PYTHODICVS</B> Postquam obsonavit erus et conduxit coquos&nbsp;&nbsp;&nbsp;&nbsp;&nbsp;<font size=2>280</font><br>
tibicinasque hasce apud forum, edixit mihi<br>
ut dispertirem obsonium hic bifariam.<br>
<b>ANTHRAX</B> Me quidem hercle, dicam &lt;tibi> palam, non divides;<br>
si quo tu totum me ire vis, operam dabo.<br>
<b>CONGRIO</B> Bellum et pudicum vero prostibulum popli.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>285</font><br>
post si quis vellet, te haud non velles dividi.<br>
<b>PYTH.</B> Atque ego istuc, Anthrax, alio vorsum dixeram,<br>
non istuc quo tu insimulas. sed erus nuptias<br>
meus hodie faciet. <b>ANTHR.</B> Cuius ducit filiam?<br>
<b>PYTH.</B> Vicini huius Euclionis &lt;senis> e proximo.&nbsp;&nbsp;&nbsp;&nbsp;&nbsp;&nbsp;&nbsp;<font size=2>290</font><br>
ei adeo obsoni hinc iussit dimidium dari,<br>
cocum alterum itidemque alteram tibicinam.<br>
<b>ANTHR.</B> Nempe huc dimidium dicis, dimidium domum?<br>
<b>PYTH.</B> Nempe sicut dicis. <b>ANTHR.</B> Quid? hic non poterat
de suo<br>
senex obsonari filiai nuptiis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>295</font><br>
<b>PYTH.</B> Vah. <b>ANTHR.</B> Quid negotist? <b>PYTH.</B> Quid negoti
sit rogas?<br>
pumex non aeque est aridus atque hic est senex.<br>
<b>ANTHR.</B> Ain tandem? <b>PYTH.</B> Ita esse ut dixi. tute existuma:</p>

<p>
<b>* * *&nbsp;</B>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>298a</font></p>

<p>
suam rem periisse seque eradicarier.<br>
quin divom atque hominum clamat continuo fidem,<br>
de suo tigillo fumus si qua exit foras.<br>
quin cum it dormitum, follem obstringit ob gulam.<br>
<b>ANTHR.</B> Cur? <b>PYTH.</B> Ne quid animae forte amittat dormiens.<br>
<b>ANTHR.</B> Etiamne obturat inferiorem gutturem,<br>
ne quid animai forte amittat dormiens?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>305</font><br>
<b>PYTH.</B> Haec mihi te ut tibi med aequom est, credo, credere.<br>
<b>ANTHR.</B> Immo equidem credo. <b>PYTH.</B> At scin etiam quo modo?<br>
aquam hercle plorat, cum lavat, profundere.<br>
<b>ANTHR.</B> Censen talentum magnum exorari pote<br>
ab istoc sene ut det, qui fiamus liberi?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>310</font><br>
<b>PYTH.</B> Famem hercle utendam si roges, numquam dabit.<br>
quin ipsi pridem tonsor unguis dempserat:<br>
collegit, omnia abstulit praesegmina.<br>
<b>ANTHR.</B> Edepol mortalem parce parcum praedicas.<br>
<b>PYTH.</B> Censen vero esse parcum et misere vivere?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>315</font><br>
pulmentum pridem ei eripuit milvos:<br>
homo ad praetorem plorabundus devenit;<br>
infit ibi postulare plorans, eiulans,<br>
ut sibi liceret milvom vadarier.<br>
sescenta sunt quae memorem, si sit otium.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>320</font><br>
sed uter vestrorum est celerior? memora mihi.<br>
<b>ANTHR.</B> Ego, et multo melior. <b>PYTH.</B> Cocum ego, non furem
rogo.<br>
<b>ANTHR.</B> Cocum ergo dico. <b>PYTH.</B> Quid tu ais? <b>CONG.</B>
Sic sum ut vides.<br>
<b>ANTHR.</B> Cocus ille nundinalest, in nonum diem<br>
solet ire coctum. <b>CONG.</B> Tun, trium litterarum homo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>325</font><br>
me vituperas? fur. <b>ANTHR.</B> Etiam fur, trifurcifer.</p>

<p>
<b>II.v</B><br>
<b>PYTH.</B> Tace nunciam tu, atque agnum hinc uter est pinguior<br>
&lt;cape atque abi intro ad nos.> <b>ANTHR.</B> Licet.&#151;<b>PYTH.</B>
Tu, Congrio,<br>
&lt;quem illic reliquit agnum,> eum sume atque abi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>328a</font><br>
*** intro illuc, et vos illum sequimini.<br>
vos ceteri ite huc ad nos. <b>CONG.</B> Hercle iniuria<br>
dispertivisti: pinguiorem agnum isti habent.<br>
<b>PYTH.</B> At nunc tibi dabitur pinguior tibicina.<br>
i sane cum illo, Phrugia. tu autem, Eleusium,<br>
huc intro abi ad nos. <b>CONG.</B> O Pythodice subdole,<br>
hucine detrusti me ad senem parcissimum?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>335</font><br>
ubi si quid poscam, usque ad ravim poscam prius<br>
quam quicquam detur. <b>PYTH.</B> Stultus et sine gratia es.<br>
~ tibi recte facere, quando quod facias perit.<br>
<b>CONG.</B> Qui vero? <b>PYTH.</B> Rogitas? iam principio in aedibus<br>
turba istic nulla tibi erit: siquid uti voles,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>340</font><br>
domo abs te adferto, ne operam perdas poscere.<br>
hic autem apud nos magna turba ac familia est,<br>
supellex, aurum, vestis, vasa argentea:<br>
ibi si perierit quippiam&#151;quod te scio<br>
facile abstinere posse, si nihil obviam est&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>345</font><br>
dicant: coqui abstulerunt, comprehendite,<br>
vincite, verberate, in puteum condite.<br>
horum tibi istic nihil eveniet: quippe qui<br>
ubi quid subripias nihil est. sequere hac me. <b>CONG.</B> Sequor.</p>

<p>
<b>II.vi</B><br>
<b>PYTH.</B> Heus, Staphyla, prodi atque ostium aperi. <b>STAPHYLA</B>
Qui vocat?&nbsp;&nbsp; 350</font><br>
<b>PYTH.</B> Pythodicus. <b>STAPH.</B> Quid vis? <b>PYTH.</B> Hos ut
accipias coquos<br>
tibicinamque obsoniumque in nuptias.<br>
Megadorus iussit Euclioni haec mittere.<br>
<b>STAPH.</B> Cererin, Pythodice, has sunt facturi nuptias?<br>
<b>PYTH.</B> Qui? <b>STAPH.</B> Quia temeti nihil allatum intellego.&nbsp;&nbsp;&nbsp;&nbsp;&nbsp;&nbsp;&nbsp;<font size=2>355</font><br>
<b>PYTH.</B> At iam afferetur, si a foro ipsus redierit.<br>
<b>STAPH.</B> Ligna hic apud nos nulla sunt. <b>CONG.</B> Sunt asseres?<br>
<b>STAPH.</B> Sunt pol. <b>CONG.</B> Sunt igitur ligna, ne quaeras
foris.<br>
<b>STAPH.</B> Quid, impurate? quamquam Volcano studes,<br>
cenaene causa aut tuae mercedis gratia&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>360</font><br>
nos nostras aedis postulas comburere?<br>
<b>CONG.</B> Haud postulo. <b>PYTH.</B> Duc istos intro. <b>STAPH.</B>
Sequimini.&#151;</p>

<p>
<b>II.vii</B><br>
<b>PYTH.</B> Curate. ego intervisam quid faciant coqui;<br>
quos pol ut ego hodie servem, cura maxuma est.<br>
nisi unum hoc faciam, ut in puteo cenam coquant:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>365</font><br>
inde coctam sursum subducemus corbulis.<br>
si autem deorsum comedent, si quid coxerint,<br>
superi incenati sunt et cenati inferi.<br>
sed verba hic facio, quasi negoti nil siet,<br>
rapacidarum ubi tantum sit in aedibus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>370</font>
</p>

<p>
<b>II.viii</B><br>
<b>EVCLIO</B> Volui animum tandem confirmare hodie meum,<br>
ut bene me haberem filiai nuptiis.<br>
venio ad macellum, rogito pisces: indicant<br>
caros; agninam caram, caram bubulam,<br>
vitulinam, cetum, porcinam: cara omnia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>375</font><br>
atque eo fuerunt cariora, aes non erat.<br>
abeo iratus illinc, quoniam nihil est qui emam.<br>
ita illis impuris omnibus adii manum.<br>
deinde egomet mecum cogitare intervias<br>
occepi: festo die si quid prodegeris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>380</font><br>
profesto egere liceat, nisi peperceris.<br>
postquam hanc rationem ventri cordique edidi,<br>
accessit animus ad meam sententiam,<br>
quam minimo sumptu filiam ut nuptum darem.<br>
nunc tusculum emi hoc et coronas floreas:&nbsp;&nbsp;&nbsp;&nbsp;&nbsp;&nbsp;&nbsp;<font size=2>385</font><br>
haec imponentur in foco nostro Lari,<br>
ut fortunatas faciat gnatae nuptias.<br>
sed quid ego apertas aedis nostras conspicor?<br>
et strepitust intus. numnam ego compilor miser?<br>
<b>CONGRIO</B> Aulam maiorem, si pote, ex vicinia&nbsp;&nbsp;&nbsp;&nbsp;&nbsp;&nbsp;<font size=2>390</font><br>
pete: haec est parva, capere non quit. <b>EVCL.</B> Ei mihi,<br>
perii hercle. aurum rapitur, aula quaeritur.<br>
[nimirum occidor, nisi ego intro huc propere propero currere.]<br>
Apollo, quaeso, subveni mi atque adiuva,<br>
confige sagittis fures thensaurarios,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>395</font><br>
&lt;si> cui in re tali iam subvenisti antidhac.<br>
sed cesso prius quam prorsus perii currere?</p>

<p>
<b>II.ix</B><br>
<b>ANTHRAX</B> Dromo, desquama piscis. tu, Machaerio,<br>
congrum, murenam exdorsua quantum potest.<br>
ego hinc artoptam ex proximo utendam peto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>400</font><br>
a Congrione. tu istum gallum, si sapis,<br>
glabriorem reddes mihi quam volsus ludiust.<br>
sed quid hoc clamoris oritur hinc ex proximo?<br>
coqui hercle, credo, faciunt officium suom.<br>
fugiam intro, ne quid turbae hic itidem fuat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>405</font>
</p>

<p class=shortborder></p>

<p>
<b>ACTVS III</B>
</p>

<p>
<b>III.i</B><br>
<b>CONGRIO</B> ~Optati vires populares, incolae, accolae, advenae omnes,<br>
date viam qua fugere liceat, facite totae plateae pateant.<br>
neque ego umquam nisi hodie ad Bacchas veni in Bacchanal coquinatum,<br>
ita me miserum et meos discipulos fustibus male contuderunt.<br>
totus doleo atque oppido perii, ita me iste habuit senex gymnasium;&nbsp;&nbsp;&nbsp;&nbsp;&nbsp;&nbsp;&nbsp;<font size=2>410</font><br>
attat, perii hercle ego miser,<br>
aperit bacchanal, adest,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>411a</font><br>
sequitur. scio quam rem geram: hoc<br>
ipsus magister me docuit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>412a</font><br>
neque ligna ego usquam gentium praeberi vidi pulchrius,<br>
itaque omnis exegit foras, me atque hos, onustos fustibus.</p>

<p>
<b>III.ii</B><br>
<b>EVCLIO</B> Redi. quo fugis nunc? tene, tene. <b>CONG.</B> Quid,
stolide, clamas?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>415</font><br>
<b>EVCL.</B> Quia ad tris viros iam ego deferam nomen tuom. <b>C.</B>
Quam ob rem?<br>
<b>EVCL.</B> Quia cultrum habes. <b>CONG.</B> Cocum decet. <b>EVCL.</B>
Quid comminatu's<br>
mihi? <b>CONG.</B> Istud male factum arbitror, quia non latus fodi.<br>
<b>EVCL.</B> Homo nullust te scelestior qui vivat hodie,<br>
neque quoi ego de industria amplius male plus libens faxim.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>420</font><br>
<b>CONG.</B> Pol etsi taceas, palam id quidem est: res ipsa testist;<br>
ita fustibus sum mollior magis quam ullus cinaedus.<br>
sed quid tibi nos tactiost, mendice homo? <b>EVCL.</B> Quae res?<br>
etiam rogitas? an quia minus quam aequom erat feci?<br>
<b>CONG.</B> Sine, at hercle cum magno malo tuo, si hoc caput sentit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>425</font><br>
<b>EVCL.</B> Pol ego haud scio quid post fuat: tuom nunc caput sentit.<br>
sed in aedibus quid tibi meis nam erat negoti<br>
me absente, nisi ego iusseram? volo scire. <b>CONG.</B> Tace ergo.<br>
quia venimus coctum ad nuptias. <b>EVCL.</B> Quid tu, malum, curas,<br>
utrum crudum an coctum ego edim, nisi tu mi es tutor?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>430</font><br>
<b>CONG.</B> Volo scire, sinas an non sinas nos coquere hic cenam?<br>
<b>EVCL.</B> Volo scire ego item, meae domi mean salva futura?<br>
<b>CONG.</B> Vtinam mea mihi modo auferam, quae adtuli, salva:<br>
me haud paenitet, tua ne expetam. <b>EVCL.</B> Scio, ne doce, novi.<br>
<b>CONG.</B> Quid est qua prohibes nunc gratia nos coquere hic cenam?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>435</font><br>
quid fecimus, quid diximus tibi secus quam velles?<br>
<b>EVCL.</B> Etiam rogitas, sceleste homo, qui angulos in omnis<br>
mearum aedium et conclavium mihi pervium facitis?<br>
ibi ubi tibi erat negotium, ad focum si adesses,<br>
non fissile auferres caput: merito id tibi factum est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>440</font><br>
adeo ut tu meam sententiam iam noscere possis:<br>
si ad ianuam huc accesseris, nisi iussero, propius,<br>
ego te faciam miserrimus mortalis uti sis.<br>
scis iam meam sententiam.&#151; <b>CONG.</B> Quo abis? redi rursum.<br>
ita me bene amet Laverna, &lt;uti> te iam, nisi reddi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>445</font><br>
mihi vasa iubes, pipulo hic differam ante aedis.<br>
quid ego nunc agam? ne ego edepol veni huc auspicio malo.<br>
nummo sum conductus: plus iam medico mercedest opus.</p>

<p>
<b>III.iii</B><br>
<b>EVCLIO</B> Hoc quidem hercle, quoquo ibo, mecum erit, mecum feram,<br>
neque isti id in tantis periclis umquam committam ut siet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>450</font><br>
ite sane nunciam omnes, et coqui et tibicinae,<br>
etiam intro duce, si vis, vel gregem venalium,<br>
coquite, facite, festinate nunciam quantum libet.<br>
<b>CONG.</B> Temperi, postquam implevisti fusti fissorum caput.<br>
<b>EVCL.</B> Intro abite, opera huc conducta est vostra, non oratio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>455</font><br>
<b>CONG.</B> Heus, senex, pro vapulando hercle ego abs te mercedem
petam.<br>
coctum ego, non vapulatum, dudum conductus fui.<br>
<b>EVCL.</B> Lege agito mecum. molestus ne sis. i et cenam coque,<br>
aut abi in malum cruciatum ab aedibus. <b>CONG.</B> Abi tu modo.&#151;</p>

<p>
<b>III.iv</B><br>
<b>EVCL.</B> Illic hinc abiit. di immortales, facinus audax incipit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>460</font><br>
qui cum opulento pauper homine coepit rem habere aut negotium.~<br>
veluti Megadorus temptat me omnibus miserum modis,<br>
qui simulavit mei honoris mittere huc causa coquos:<br>
is ea causa misit, hoc qui surriperent misero mihi.<br>
condigne etiam meus med intus gallus gallinacius,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>465</font><br>
qui erat anu peculiaris, perdidit paenissume.<br>
ubi erat haec defossa, occepit ibi scalpurrire ungulis<br>
cirum circa. quid opust verbis? ita mihi pectus peracuit:<br>
capio fustem, obtrunco gallum, furem manufestarium.<br>
credo edepol ego illi mercedem gallo pollicitos coquos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>470</font><br>
si id palam fecisset. exemi ex manu ~ manubrium.<br>
[quid opust verbis? facta est pugna in gallo gallinacio.]<br>
sed Megadorus meus affinis eccum incedit a foro.<br>
iam hunc non ausim praeterire, quin consistam et conloquar.</p>

<p>
<b>III.v</B><br>
<b>MEGADORVS</B> Narravi amicis multis consilium meum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>475</font><br>
de condicione hac. Euclionis filiam<br>
laudant. sapienter factum et consilio bono.<br>
nam meo quidem animo si idem faciant ceteri<br>
opulentiores, pauperiorum filias<br>
ut indotatas ducant uxores domum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>480</font><br>
et multo fiat civitas concordior,<br>
et invidia nos minore utamur quam utimur,<br>
et illae malam rem metuant quam metuont magis,<br>
et nos minore sumptu simus quam sumus.<br>
in maximam illuc populi partem est optimum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>485</font><br>
in pauciores avidos altercatio est,<br>
quorum animis avidis atque insatietatibus<br>
neque lex neque sutor capere est qui possit modum.<br>
namque hoc qui dicat 'quo illae nubent divites<br>
dotatae, si istud ius pauperibus ponitur?'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>490</font><br>
quo lubeant, nubant, dum dos ne fiat comes.<br>
hoc si ita fiat, mores meliores sibi<br>
parent, pro dote quos ferant, quam nunc ferunt,<br>
ego faxim muli, pretio qui superant equos,<br>
sint viliores Gallicis cantheriis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>495</font><br>
<b>EVCL.</B> Ita me di amabunt ut ego hunc ausculto lubens.<br>
nimis lepide fecit verba ad parsimoniam.<br>
<b>MEG.</B> Nulla igitur dicat 'equidem dotem ad te adtuli<br>
maiorem multo quam tibi erat pecunia;<br>
enim mihi quidem aequomst purpuram atque aurum dari,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>500</font><br>
ancillas, mulos, muliones, pedisequos,<br>
salutigerulos pueros, vehicla qui vehar.'<br>
<b>EVCL.</B> Vt matronarum hic facta pernovit probe.<br>
moribus praefectum mulierum hunc factum velim.<br>
<b>MEG.</B> Nunc quoquo venias plus plaustrorum in aedibus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>505</font><br>
videas quam ruri, quando ad villam veneris.<br>
sed hoc etiam pulchrum est praequam ubi sumptus petunt.<br>
stat fullo, phyrgio, aurifex, lanarius;<br>
caupones patagiarii, indusiarii,<br>
flammarii, violarii, carinarii;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>510</font><br>
stant manulearii, stant ~ murobatharii,<br>
propolae linteones, calceolarii;<br>
sedentarii sutores diabathrarii,<br>
solearii astant, astant molocinarii;<br>
[petunt fullones, sarcinatores petunt;]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>515</font><br>
strophiarii astant, astant semul sonarii.<br>
iam hosce absolutos censeas: cedunt, petunt<br>
treceni, cum stant thylacistae in atriis<br>
textores limbularii, arcularii.<br>
ducuntur, datur aes. iam absolutos censeas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>520</font><br>
cum incedunt infectores corcotarii,<br>
aut aliqua mala crux semper est, quae aliquid petat.<br>
<b>EVCL.</B> Compellarem ego illum, ni metuam ne desinat<br>
memorare mores mulierum: nunc sic sinam.<br>
<b>MEG.</B> Vbi nugivendis res soluta est omnibus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>525</font><br>
ibi ad postremum cedit miles, aes petit.<br>
itur, putatur ratio cum argentario;<br>
miles inpransus astat, aes censet dari.<br>
ubi disputata est ratio cum argentario,<br>
etiam ipsus ultro debet argentario:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>530</font><br>
spes prorogatur militi in alium diem.<br>
haec sunt atque aliae multae in magnis dotibus<br>
incommoditates sumptusque intolerabiles.<br>
nam quae indotata est, ea in potestate est viri;<br>
dotatae mactant et malo et damno viros.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>535</font><br>
sed eccum adfinem ante aedes. quid agis, Euclio?</p>

<p>
<b>III.vi</B><br>
<b>EVCL.</B> Nimium lubenter edi sermonem tuom.<br>
<b>MEG.</B> An audivisti? <b>EVCL.</B> Vsque a principio omnia.<br>
<b>MEG.</B> Tamen meo quidem animo aliquanto facias rectius,<br>
si nitidior sis filiai nuptiis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>540</font><br>
<b>EVCL.</B> Pro re nitorem et gloriam pro copia<br>
qui habent, meminerunt sese unde oriundi sient.<br>
neque pol, Megadore, mihi neque quoiquam pauperi<br>
opinione melius res structa est domi.<br>
<b>MEG.</B> Immo est &lt;quod satis est>, et di faciant ut siet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>545</font><br>
plus plusque &lt;et> istuc sospitent quod nunc habes.<br>
<b>EVCL.</B> Illud mihi verbum non placet 'quod nunc habes.'<br>
tam hoc scit me habere quam egomet. anus fecit palam.<br>
<b>MEG.</B> Quid tu te solus e senatu sevocas?<br>
<b>EVCL.</B> Pol ego ut te accusem merito meditabar. <b>MEG.</B> Quid
est?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>550</font><br>
<b>EVCL.</B> Quid sit me rogitas? qui mihi omnis angulos<br>
furum implevisti in aedibus misero mihi,<br>
qui mi intro misti in aedis quingentos coquos,<br>
cum senis manibus, genere Geryonaceo;<br>
quos si Argus servet, qui oculeus totus fuit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>555</font><br>
quem quondam Ioni Iuno custodem addidit,<br>
is numquam servet. praeterea tibicinam,<br>
quae mi interbibere sola, si vino scatat,<br>
Corinthiensem fontem Pirenam potest.<br>
tum obsonium autem&#151;<b>MEG.</B> Pol vel legioni sat est.&nbsp;&nbsp;&nbsp;&nbsp;&nbsp;&nbsp;&nbsp;<font size=2>560</font><br>
etiam agnum misi. <b>EVCL.</B> Quo quidem agno sat scio<br>
magis curionem nusquam esse ullam beluam.<br>
<b>MEG.</B> Volo ego ex te scire qui sit agnus curio.<br>
<b>EVCL.</B> Quia ossa ac pellis totust, ita cura macet.<br>
quin exta inspicere in sole ei vivo licet:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>565</font><br>
ita is pellucet quasi lanterna Punica.<br>
<b>MEG.</B> Caedundum conduxi ego illum. <b>EVCL.</B> Tum tu idem optumumst<br>
loces efferendum; nam iam, credo, mortuost.<br>
<b>MEG.</B> Potare ego hodie, Euclio, tecum volo.<br>
<b>EVCL.</B> Non potem ego quidem hercle. <b>MEG.</B> At ego iussero&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>570</font><br>
cadum unum vini veteris a me adferrier.<br>
<b>EVCL.</B> Nolo hercle, nam mihi bibere decretum est aquam.<br>
<b>MEG.</B> Ego te hodie reddam madidum, si vivo, probe,<br>
tibi cui decretum est bibere aquam. <b>EVCL.</B> Scio quam rem agat:<br>
ut me deponat vino, eam adfectat viam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>575</font><br>
post hoc quod habeo ut commutet coloniam.<br>
ego id cavebo, nam alicubi abstrudam foris.<br>
ego faxo et operam et vinum perdiderit simul.<br>
<b>MEG.</B> Ego, nisi quid me vis, eo lavatum, ut sacruficem.&#151;<br>
<b>EVCL.</B> Edepol, ne tu, aula, multos inimicos habes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>580</font><br>
atque istuc aurum quod tibi concreditum est.<br>
nunc hoc mihi factu est optumum, ut ted auferam,<br>
aula, in Fidei fanum: ibi abstrudam probe.<br>
Fides, novisti me et ego te: cave sis tibi,<br>
ne in me mutassis nomen, si hoc concreduo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>585</font><br>
ibo ad te fretus tua, Fides, fiducia.&#151;
</p>

<p class=shortborder></p>

<p>
<b>ACTVS IV</B>
</p>

<p>
<b>IV.i</B><br>
<b>STROBILVS</B> Hoc est servi facinus frugi, facere quod ego persequor,<br>
ne morae molestiaeque imperium erile habeat sibi.<br>
nam qui ero ex sententia servire servos postulat,<br>
in erum matura, in se sera condecet capessere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>590</font><br>
sin dormitet, ita dormitet, servom sese ut cogitet.<br>
[nam qui amanti ero servitutem servit, quasi ego servio,<br>
si erum videt superare amorem, hoc servi esse officium reor,<br>
retinere ad salutem, non enim quo incumbat eo impellere.<br>
quasi pueri qui nare discunt scirpea induitur ratis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>595</font><br>
qui laborent minus, facilius ut nent et moveant manus,<br>
eodem modo servom ratem esse amanti ero aequom censeo,<br>
ut &lt;eum> toleret, ne pessum abeat tamquam * * ]<br>
~ erile imperium ediscat, ut quod frons velit oculi sciant;<br>
quod iubeat citis quadrigis citius properet persequi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>600</font><br>
qui ea curabit, abstinebit censione bubula,<br>
nec sua opera rediget umquam in splendorem compedes.<br>
nunc erus meus amat filiam huius Euclionis pauperis;<br>
eam ero nunc renuntiatum est nuptum huic Megadoro dari.<br>
is speculatum huc misit me, ut quae fierent fieret particeps.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>605</font><br>
nunc sine omni suspicione in ara hic adsidam sacra;<br>
hinc ego et huc et illuc potero quid agant arbitrarier.</p>

<p>
<b>IV.ii</B><br>
<b>EVCLIO</B> Tu modo cave quoiquam indicassis aurum meum esse istic,
Fides:<br>
non metuo ne quisquam inveniat, ita probe in latebris situmst.<br>
edepol ne illic pulchram praedam agat, si quis illam invenerit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>610</font><br>
aulam onustam auri; verum id te quaeso ut prohibessis, Fides.<br>
nunc lavabo, ut rem divinam faciam, ne affinem morer<br>
quin ubi accersat meam extemplo filiam ducat domum.<br>
vide, Fides, etiam atque etiam nunc, salvam ut aulam abs te auferam:<br>
tuae fide concredidi aurum, in tuo luco et fano est situm.&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>615</font><br>
<b>STROB.</B> Di immortales, quod ego hunc hominem facinus audivi loqui:<br>
se aulam onustam auri abstrusisse hic intus in fano Fide.<br>
cave tu illi fidelis, quaeso, potius fueris, quam mihi.<br>
atque hic pater est, ut ego opinor, huius, erus quam amat, &lt;virginis>.<br>
ibo hinc intro, perscrutabor fanum, si inveniam uspiam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>620</font><br>
aurum, dum hic est occupatus. sed si repperero, o Fides,<br>
mulsi congialem plenam faciam tibi fideliam.<br>
id adeo tibi faciam; verum ego mihi bibam, ubi id fecero.&#151;</p>

<p>
<b>IV.iii</B><br>
<b>EVCLIO</B> Non temere est quod corvos cantat mihi nunc ab laeva
manu;<br>
semul radebat pedibus terram et voce croccibat sua:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>625</font><br>
continuo meum cor coepit artem facere ludicram<br>
atque in pectus emicare. sed ego cesso currere?</p>

<p>
<b>IV.iv</B><br>
&lt;I> foras, lumbrice, qui sub terra erepsisti modo,<br>
qui modo nusquam comparebas, nunc, cum compares, peris.<br>
ego pol te, praestrigiator, miseris iam accipiam modis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>630</font><br>
<b>STROBILVS</B> Quae te mala crux agitat? quid tibi mecum est commerci, senex?<br>
quid me adflictas? quid me raptas? qua me causa verberas?<br>
<b>EVCL.</B> Verberabilissime, etiam rogitas, non fur, sed trifur?<br>
<b>STROB.</B> Quid tibi surrupui? <b>EVCL.</B> Redde huc sis. <b>STROB.</B>
Quid tibi vis<br>
&nbsp;&nbsp;&nbsp;&nbsp; reddam? <b>EVCL.</B> Rogas?<br>
<b>STROB.</B> Nil equidem tibi abstuli. <b>EVCL.</B> At illud quod
tibi abstuleras cedo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>635</font><br>
ecquid agis? <b>STROB.</B> Quid agam? <b>E.</B> Auferre non potes.
<b>ST.</B>
Quid vis tibi?<br>
<b>EVCL.</B> Pone. <b>STROB.</B> Id quidem pol te datare credo consuetum,
senex.<br>
<b>EVCL.</B> Pone hoc sis, aufer cavillam, non ego nunc nugas ago.<br>
<b>STROB.</B> Quid ego ponam? quin tu eloquere quidquid est suo nomine.<br>
non hercle equidem quicquam sumpsi nec tetigi. <b>EVCL.</B> Ostende
huc manus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>640</font><br>
<b>STROB.</B> Em tibi, ostendi, eccas. <b>EVCL.</B> Video. age ostende
etiam tertiam.<br>
<b>STROB.</B> Laruae hunc atque intemperiae insaniaeque agitant senem.<br>
facisne iniuriam mihi? <b>EVCL.</B> Fateor, quia non pendes, maximam.<br>
atque id quoque iam fiet, nisi fatere. <b>STROB.</B> Quid fatear tibi?<br>
<b>EVCL.</B> Quid abstulisti hinc? <b>S.</B> Di me perdant. si ego
tui quicquam abstuli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>645</font><br>
nive adeo abstulisse vellem. <b>EVCL.</B> Agedum, excutedum pallium.<br>
<b>STROB.</B> Tuo arbitratu. <b>E.</B> Ne inter tunicas habeas. <b>S.</B>
Tempta qua lubet.<br>
<b>EVCL.</B> Vah, scelestus quam benigne: ut ne abstulisse intellegam.<br>
novi sycophantias. age rusum ostende huc manum<br>
dexteram. <b>S.</B> Em. <b>E.</B> Nunc laevam ostende. <b>S.</B> Quin
equidem ambas profero.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>650</font><br>
<b>E.</B> Iam scrutari mitto. redde huc. <b>S.</B> Quid reddam? <b>E.</B>
A, nugas agis,<br>
certe habes. <b>S.</B> Habeo ego? quid habeo? <b>E.</B> Non dico, audire
expetis.<br>
id meum, quidquid habes, redde. <b>STROB.</B> Insanis: perscrutatus
es<br>
tuo arbitratu, neque tui me quicquam invenisti penes.<br>
<b>EVCL.</B> Mane, mane. quis illic est? quis hic intus alter erat
tecum simul?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>655</font><br>
perii hercle: ille nunc intus turbat, hunc si amitto hic abierit.<br>
postremo hunc iam perscrutavi, hic nihil habet. abi quo lubet.<br>
<b>STROB.</B> Iuppiter te dique perdant. <b>EVCL.</B> Haud male egit
gratias.<br>
ibo intro atque illi socienno tuo iam interstringam gulam.<br>
fugin hinc ab oculis? abin an non? <b>S.</B> Abeo. <b>E.</B> Cave sis
~ te videam.&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>660</font></p>

<p>
<b>IV.v</B><br>
<b>STROB.</B> Emortuom ego me mavelim leto malo<br>
quam non ego illi dem hodie insidias seni.<br>
nam hic iam non audebit aurum abstrudere:<br>
credo ecferet iam secum et mutabit locum.<br>
attat, foris crepuit. senex eccum aurum ecfert foras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>665</font><br>
tantisper huc ego ad ianuam concessero.</p>

<p>
<b>IV.vi</B><br>
<b>EVCLIO</B> Fide censebam maxumam multo fidem<br>
esse, ea sublevit os mihi paenissume:<br>
ni subvenisset corvos, periissem miser.<br>
nimis hercle ego illum corvom ad me veniat velim,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>670</font><br>
qui indicium fecit, ut ego illi aliquid boni<br>
dicam; nam quod edit tam duim quam perduim.<br>
nunc hoc ubi abstrudam cogito solum locum.<br>
Silvani lucus extra murum est avius,<br>
crebro salicto oppletus. ibi sumam locum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>675</font><br>
certumst, Silvano potius credam quam Fide.&#151;<br>
<b>STROB.</B> Euge, euge, di me salvom et servatum volunt.<br>
iam ego illuc praecurram atque inscendam aliquam in arborem<br>
indeque observabo, aurum ubi abstrudat senex.<br>
quamquam hic manere me erus sese iusserat;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>680</font><br>
certum est, malam rem potius quaeram cum lucro.&#151;</p>

<p>
<b>IV.vii</B><br>
<b>LYCONIDES</B> Dixi tibi, mater, iuxta rem mecum tenes,<br>
super Euclionis filia. nunc te obsecro<br>
resecroque, mater, quod dudum obsecraveram:<br>
fac mentionem cum avonculo, mater mea.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>685</font><br>
<b>EVNOMIA</B> Scis tute facta velle me quae tu velis,<br>
et istuc confido &lt;a&gt; fratre me impetrassere;<br>
et causa iusta est, siquidem ita est ut praedicas,<br>
te eam compressisse vinulentum virginem.<br>
<b>LYC.</B> Egone ut te advorsum mentiar, mater mea?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>690</font><br>
<b>PHAEDRIVM</B> Perii, mea nutrix. obsecro te, uterum dolet.<br>
Iuno Lucina, tuam fidem! <b>LYC.</B> Em, mater mea,<br>
tibi rem potiorem verbo: clamat, parturit.<br>
<b>EVN.</B> Ei hac intro mecum, gnate mi, ad fratrem meum,<br>
ut istuc quod me oras impetratum ab eo auferam.&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>695</font><br>
<b>LYC.</B> I, iam sequor te, mater. sed servom meum<br>
Strobilum miror ubi sit, quem ego me iusseram<br>
hic opperiri. nunc ego mecum cogito:<br>
si mihi dat operam, me illi irasci iniurium est.<br>
ibo intro, ubi de capite meo sunt comitia.&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>700</font></p>

<p>
<b>IV.viii</B><br>
<b>STROBILVS</B> Picis divitiis, qui aureos montes colunt,<br>
ego solus supero. nam istos reges ceteros<br>
memorare nolo, hominum mendicabula:<br>
ego sum ille rex Philippus. o lepidum diem.<br>
nam ut dudum hinc abii, multo illo adveni prior&nbsp;&nbsp;&nbsp;&nbsp;&nbsp;&nbsp;<font size=2>705</font><br>
multoque prius me conlocavi in arborem<br>
indeque spectabam aurum ubi abstrudebat senex.<br>
ubi ille abiit, ego me deorsum duco de arbore,<br>
exfodio aulam auri plenam. inde ex eo loco<br>
video recipere se senem; ille me non videt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>710</font><br>
nam ego declinavi paululum me extra viam.<br>
attat, eccum ipsum. ibo ut hoc condam domum.&#151;</p>

<p>
<b>IV.ix</B><br>
<b>EVCLIO</B> Perii interii occidi. quo curram? quo non curram? tene, tene. quem?<br>
&nbsp;&nbsp;&nbsp;&nbsp; quis?<br>
nescio, nil video, caecus eo atque equidem quo eam aut ubi sim aut
qui sim<br>
nequeo cum animo certum investigare. obsecro vos ego, mi auxilio,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>715</font><br>
oro obtestor, sitis et hominem demonstretis, quis eam abstulerit.<br>
quid est? quid ridetis? novi omnes, scio fures esse hic complures,<br>
qui vestitu et creta occultant sese atque sedent quasi sint frugi.<br>
quid ais tu? tibi credere certum est, nam esse bonum ex voltu cognosco.<br>
hem, nemo habet horum? occidisti. dic igitur, quis habet? nescis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>720</font><br>
heu me miserum, misere perii,<br>
male perditus, pessime ornatus eo:<br>
tantum gemiti et mali maestitiaeque<br>
hic dies mi optulit, famem et pauperiem.<br>
perditissimus ego sum omnium in terra;<br>
nam quid mi opust vita, qui tantum auri<br>
perdidi, quod concustodivi<br>
sedulo? egomet me defraudavi<br>
animumque meum geniumque meum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>725</font><br>
nunc eo alii laetificantur<br>
meo malo et damno. pati nequeo.<br>
<b>LYCONIDES</B> Quinam homo hic ante aedis nostras eiulans conqueritur
maerens?<br>
atque hic quidem Euclio est, ut opinor. oppido ego interii: palamst
res,<br>
scit peperisse iam, ut ego opinor, filiam suam. nunc mi incertumst<br>
abeam an maneam, an adeam an fugiam. quid agam edepol nescio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>730</font></p>

<p>
<b>IV.x</B><br>
<b>EVCL.</B> Quis homo hic loquitur? <b>LYC.</B> Ego sum miser. <b>EVCL.</B>
Immo ego sum,<br>
&nbsp;&nbsp;&nbsp;&nbsp; et misere perditus,<br>
cui tanta mala maestitudoque optigit. <b>LYC.</B> Animo bono es.<br>
<b>EVCL.</B> Quo, obsecro, pacto esse possum? <b>L.</B> Quia istuc
facinus, quod tuom<br>
sollicitat animum, id ego feci et fateor. <b>EVCL.</B> Quid ego ex
te audio?<br>
<b>LYC.</B> Id quod verumst. <b>E.</B> Quid ego &lt;de te> commerui,
adulescens, mali,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>735</font><br>
quam ob rem ita faceres meque meosque perditum ires liberos?<br>
<b>LYC.</B> Deus impulsor mihi fuit, is me ad illam inlexit. <b>EVCL.</B>
Quo modo?<br>
<b>LYC.</B> Fateor peccavisse et me culpam commeritum scio;<br>
id adeo te oratum advenio ut animo aequo ignoscas mihi.<br>
<b>EVCL.</B> Cur id ausu's facere, ut id quod non tuom esset tangeres?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>740</font><br>
<b>LYC.</B> Quid vis fieri? factum est illud: fieri infectum non potest.<br>
deos credo voluisse; nam ni vellent, non fieret, scio.<br>
<b>EVCL.</B> At ego deos credo voluisse ut apud me te in nervo enicem.<br>
<b>LYC.</B> Ne istuc dixis. <b>EVCL.</B> Quid tibi ergo meam me invito
tactiost?<br>
<b>LYC.</B> Quia vini vitio atque amoris feci. <b>EVCL.</B> Homo audacissime,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>745</font><br>
cum istacin te oratione huc ad me adire ausum, impudens!<br>
nam si istuc ius est ut tu istuc excusare possies,<br>
luci claro deripiamus aurum matronis palam,<br>
post id si prehensi simus, excusemus ebrios<br>
nos fecisse amoris causa. nimis vilest vinum atque amor,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>750</font><br>
si ebrio atque amanti impune facere quod lubeat licet.<br>
<b>LYC.</B> Quin tibi ultro supplicatum venio ob stultitiam meam.<br>
<b>EVCL.</B> Non mi homines placent qui quando male fecerunt purigant.<br>
tu illam scibas non tuam esse: non attactam oportuit.<br>
<b>LYC.</B> Ergo quia sum tangere ausus, haud causificor quin eam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>755</font><br>
ego habeam potissimum. <b>EVCL.</B> Tun habeas me invito meam?<br>
<b>LYC.</B> Haud te invito postulo; sed meam esse oportere arbitror.<br>
quin tu iam invenies, inquam, meam illam esse oportere, Euclio.<br>
<b>EVCL.</B> Iam quidem hercle te ad praetorem rapiam et tibi scribam
dicam,<br>
nisi refers. <b>LYC.</B> Quid tibi ego referam? <b>EVCL.</B> Quod surripuisti
meum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>760</font><br>
<b>LYC.</B> Surripui ego tuom? unde? aut quid id est? <b>E.</B> Ita
te amabit Iuppiter,<br>
ut tu nescis. <b>LYC.</B> Nisi quidem tu mihi quid quaeras dixeris.<br>
<b>EVCL.</B> Aulam auri, inquam, te reposco, quam tu confessu's mihi<br>
te abstulisse. <b>LYC.</B> Neque edepol ego dixi neque feci. <b>EVCL.</B>
Negas?<br>
<b>LYC.</B> Pernego immo. nam neque ego aurum neque istaec aula quae
siet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>765</font><br>
scio nec novi. <b>EVCL.</B> Illam, ex Silvani luco quam abstuleras,
cedo.<br>
i, refer. dimidiam tecum potius partem dividam.<br>
tam etsi fur mihi es, molestus non ero. i vero, refer.<br>
<b>LYC.</B> Sanus tu non es qui furem me voces. ego te, Euclio,<br>
de alia re rescivisse censui, quod ad me attinet;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>770</font><br>
~ magna est res quam ego tecum otiose, si otium est, cupio loqui.<br>
<b>EVCL.</B> Dic bona fide: tu id aurum non surripuisti? <b>LYC.</B>
Bona.<br>
<b>E.</B> Neque &lt;eum> scis qui abstulerit? <b>L.</B> Istuc quoque
bona. <b>E.</B> Atque id si scies<br>
qui abstulerit, mihi indicabis? <b>LYC.</B> Faciam. <b>EVCL.</B> Neque
partem tibi<br>
ab eo qui habet indipisces neque furem excipies? <b>LYC.</B> Ita.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>775</font><br>
<b>EVCL.</B> Quid &lt;si> fallis? <b>LYC.</B> Tum me faciat quod volt
magnus Iuppiter.<br>
<b>EVCL.</B> Sat habeo. age nunc loquere quid vis. <b>LYC.</B> Si me
novisti minus,<br>
genere quo sim gnatus: hic mihi est Megadorus avonculus,<br>
meus pater fuit Antimachus, ego vocor Lyconides,<br>
mater est Eunomia. <b>EVCL.</B> Novi genus. nunc quid vis? id volo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>780</font><br>
noscere. <b>LYC.</B> Filiam ex te tu habes. <b>EVCL.</B> Immo eccillam
domi.<br>
<b>LYC.</B> Eam tu despondisti, opinor, meo avonculo. <b>EVCL.</B>
Omnem rem tenes.<br>
<b>LYC.</B> Is me nunc renuntiare repudium iussit tibi.<br>
<b>EVCL.</B> Repudium rebus paratis, exornatis nuptiis?<br>
ut illum di immortales omnes deaeque quantum est perduint,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>785</font><br>
quem propter hodie auri tantum perdidi infelix, miser.<br>
<b>LYC.</B> Bono animo es, bene dice. nunc quae res tibi et gnatae
tuae<br>
bene feliciterque vortat&#151;ita di faxint, inquito.<br>
<b>EVCL.</B> Ita di faciant. <b>LYC.</B> Et mihi ita di faciant. audi
nunciam.<br>
qui homo culpam admisit in se, nullust tam parvi preti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>790</font><br>
quom pudeat, quin purget sese. nunc te obtestor, Euclio,<br>
ut si quid ego erga te imprudens peccavi aut gnatam tuam,<br>
ut mi ignoscas eamque uxorem mihi des, ut leges iubent.<br>
ego me iniuriam fecisse filiae fateor tuae,<br>
Cereris vigiliis, per vinum atque impulsu adulescentiae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>795</font><br>
<b>EVCL.</B> Ei mihi, quod ego facinus ex te audio? <b>LYC.</B> Cur
eiulas,<br>
quem ego avom feci iam ut esses filiai nuptiis?<br>
nam tua gnata peperit, decumo mense post: numerum cape;<br>
ea re repudium remisit avonculus causa mea.<br>
i intro, exquaere, sitne ita ut ego praedico. <b>EVCL.</B> Perii oppido,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>800</font><br>
ita mihi ad malum malae res plurimae se adglutinant.<br>
ibo intro, ut quid huius verum sit sciam.&#151; <b>LYC.</B> Iam te sequor.<br>
haec propemodum iam esse in vado salutis res videtur.<br>
nunc servom esse ubi dicam meum Strobilum non reperio;<br>
nisi etiam hic opperiar tamen paulisper; postea intro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>805</font><br>
hunc subsequar. nunc interim spatium ei dabo exquirendi<br>
meum factum ex gnatae pedisequa nutrice anu: ea rem novit.
</p>

<p class=shortborder></p>

<p>
<b>ACTVS V</B>
</p>

<p>
<b>V.i</B><br>
<b>STROBILVS</B> Di immortales, quibus et quantis me donatis gaudiis.<br>
quadrilibrem aulam auro onustam habeo. quis me est ditior?<br>
quis me Athenis nunc magis quisquam est homo cui di sint propitii?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>810</font><br>
<b>L.</B> Certo enim ego vocem hic loquentis modo mi audire visus sum.
<b>S.</B>
Hem,<br>
erumne ego aspicio meum? <b>L.</B> Videon ego hunc servom meum?<br>
<b>S.</B> Ipsus est. <b>L.</B> Haud alius est. <b>S.</B> Congrediar.
<b>L.</B>
Contollam gradum.<br>
credo ego illum, ut iussi, eampse anum adiisse, huius nutricem virginis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>814-815</font><br>
<b>STROB.</B> Quin ego illi me invenisse dico hanc praedam [atque eloquar,]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>816</font><br>
igitur orabo ut manu me emittat. ibo atque eloquar.<br>
Repperi&#151;<b>LYC.</B> Quid repperisti? <b>STROB.</B> Non quod pueri
clamitant<br>
in faba se repperisse. <b>LYC.</B> Iamne autem, ut soles? deludis.<br>
<b>S.</B> Ere, mane, eloquar iam, ausculta. <b>L.</B> Age ergo loquere.
<b>S.</B>
Repperi hodie,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>820</font><br>
ere, divitias nimias. <b>L.</B> Vbinam? <b>S.</B> Quadrilibrem, inquam,<br>
aulam auri plenam.<br>
<b>LYC.</B> Quod ego facinus audio ex te? Euclioni hic seni subripuit.<br>
ubi id est aurum? <b>STROB.</B> In arca apud me. nunc volo me emitti
manu.<br>
<b>LYC.</B> Egone te emittam manu,<br>
scelerum cumulatissume?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>825</font><br>
<b>STROB.</B> Abi, ere, scio quam rem geras.<br>
lepide hercle animum tuom temptavi. iam ut eriperes apparabas:<br>
quid faceres, si repperissem? <b>LYC.</B> Non potes probasse nugas.<br>
i, redde aurum. <b>STROB.</B> Reddam ego aurum? <b>LYC.</B> Redde,
inquam, ut huic<br>
&nbsp;&nbsp;&nbsp;&nbsp; reddatur. <b>STROB.</B> Vnde?<br>
<b>LYC.</B> Quod modo fassu's esse in arca. <b>S.</B> Soleo hercle
ego garrire nugas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>830</font><br>
<b>LYC.</B> * ** <b>STROB.</B> Ita loquor. <b>LYC.</B> At scin quo
modo?<br>
* ** <b>STROB.</B> Vel hercle enica,<br>
numquam hinc feres a me
</p>

<p>
<b>* * *</B>
</p>

<p>
<b>FRAGMENTA</B>
</p>

<p>
<b>Non. 538M</B><br>
pro illis corcotis, strophiis, sumptu uxorio&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>835</font></p>

<p>
<b>Gel. N.A. 6.9.6</B><br>
ut admemordit hominem</p>

<p>
<b>Non. 225M</B><br>
<b>(EVCL.) </B>ego ecfodiebam in die denos scrobes.</p>

<p>
<b>Non. 98M</B><br>
<b>(EVCL.)</B> nec noctu nec diu<br>
quietus umquam &lt;servabam> eam: nunc dormiam.</p>

<p>
<b>Non. 120M</B><br>
qui mi holera cruda ponunt, hallec adduint.
</P>

<div class="footer">
	<p>
		<a href="/plautus.html">Plautus</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY>
</HTML>