<html>
	<head>
		<title>
			Plautus: Captivi
		</title>
		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>
<p class=pagehead>T. MACCI PLAVTI CAPTIVI</p>

<p class=border></P>

<p>
<b>PERSONAE</B>
</p>

<p><b>ERGASILVS PARASITVS</B>
<br><b>HEGIO SENEX</B>
<br><b>LORARIVS</B>
<br><b>PHILOCRATES ADVLESCENS</B>
<br><b>TYNDARVS SERVVS</B>
<br><b>ARISTOPHONTES ADVLESCENS</B>
<br><b>PVER</B>
<br><b>PHILOPOLEMVS ADVLESCENS</B>
<br><b>STALAGMVS SERVVS</B>
</p>

<p class=shortborder></p>

<p>
<b>ARGVMENTVM</B>
</p>

<p>
<b>C</B>aptust in pugna Hegionis filius;
<br><b>A</B>lium quadrimum fugiens servus vendidit.
<br><b>P</B>ater captivos commercatur Aleos,
<br><b>T</B>antum studens ut natum captum recuperet;
<br><b>E</B>t inibi emit olim amissum filium.
<br><b>I</B>s suo cum domino veste versa ac nomine
<br><b>V</B>t amittatur fecit: ipsus plectitur;
<br><b>E</B>t is reduxit captum, et fugitavum simul,
<br><b>I</B>ndicio cuius alium agnoscit filium.
</p>

<p class=shortborder></p>

<p>
<b>PROLOGVS</B>
</p>

<p>Hos quos videtis stare hic captivos duos,
<br>~illi qui astant, hi stant ambo, non sedent;
<br>hoc vos mihi testes estis me verum loqui.
<br>senex qui hic habitat Hegio est huius pater.
<br>sed is quo pacto serviat suo sibi patri,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font>
<br>id ego hic apud vos proloquar, si operam datis.
<br>seni huic fuerunt filii nati duo;
<br>alterum quadrimum puerum servos surpuit
<br>eumque hinc profugiens vendidit in Alide
<br>patri huius. iam hoc tenetis? *** optume est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font>
<br>negat hercle ille ultimus. accedito.
<br>si non ubi sedeas locus est, est ubi ambules,
<br>quando histrionem cogis mendicarier.
<br>ego me tua causa, ne erres, non rupturus sum.
<br>vos qui potestis ope vestra censerier,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font>
<br>accipite relicuom: alieno uti nil moror.
<br>fugitivos ille, ut dixeram ante, huius patri
<br>domo quem profugiens dominum abstulerat vendidit.
<br>is postquam hunc emit, dedit eum huic gnato suo
<br>peculiarem, quia quasi una aetas erat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font>
<br>hic nunc domi servit suo patri, nec scit pater;
<br>enim vero di nos quasi pilas homines habent.
<br>rationem habetis, quo modo unum amiserit.
<br>postquam belligerant Aetoli cum Aleis,
<br>ut fit in bello, capitur alter filius:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font>
<br>medicus Menarchus emit ibidem in Alide.
<br>coepit captivos commercari hic Aleos,
<br>si quem reperire possit qui mutet suom,
<br>illum captivom: hunc suom esse nescit, qui domist.
<br>et quoniam heri indaudivit, de summo loco&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font>
<br>summoque genere captum esse equitem Aleum,
<br>nil pretio parsit, filio dum parceret:
<br>reconciliare ut facilius posset domum,
<br>emit hosce e praeda ambos de quaestoribus.
<br>hisce autem inter sese hunc confinxerunt dolum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</font>
<br>quo pacto hic servos suom erum hinc amittat domum.
<br>itaque inter se commutant vestem et nomina;
<br>illic vocatur Philocrates, hic Tyndarus:
<br>huius illic, hic illius hodie fert imaginem.
<br>et hic hodie expediet hanc docte fallaciam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</font>
<br>et suom erum faciet libertatis compotem,
<br>eodemque pacto fratrem servabit suom
<br>reducemque faciet liberum in patriam ad patrem,
<br>imprudens: itidem ut saepe iam in multis locis
<br>plus insciens quis fecit quam prudens boni.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>45</font>
<br>sed inscientes sua sibi fallacia
<br>ita compararunt et confinxerunt dolum
<br>itaque hi commenti, de sua sententia
<br>ut in servitute hic ad suom maneat patrem:
<br>ita nunc ignorans suo sibi servit patri;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>50</font>
<br>homunculi quanti sunt, quom recogito!
<br>haec res agetur nobis, vobis fabula.
<br>sed etiam est, paucis vos quod monitos voluerim.
<br>profecto expediet fabulae huic operam dare.
<br>non pertractate facta est neque item ut ceterae:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>55</font>
<br>neque spurcidici insunt versus, immemorabiles;
<br>hic neque periurus leno est nec meretrix mala
<br>neque miles gloriosus; ne vereamini,
<br>quia bellum Aetolis esse dixi cum Aleis:
<br>foris illic extra scaenam fient proelia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>60</font>
<br>nam hoc paene iniquomst, comico choragio
<br>conari desubito agere nos tragoediam.
<br>proin si quis pugnam expectat, litis contrahat:
<br>valentiorem nactus adversarium
<br>si erit, ego faciam ut pugnam inspectet non bonam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>65</font>
<br>adeo ut spectare postea omnis oderit.
<br>abeo. valete, iudices iustissimi
<br>domi duellique duellatores optumi.
</p>

<p class=shortborder></p>

<p>
<b>ACTVS I</B>
</p>

<p><b>I.i</B>
<br><b>ERGASILVS</B> Iuventus nomen indidit Scorto mihi,
<br>eo quia invocatus soleo esse in convivio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>70</font>
<br>scio absurde dictum hoc derisores dicere,
<br>at ego aio recte. nam scortum in convivio
<br>sibi amator, talos quom iacit, scortum invocat.
<br>estne invocatum an non &lt;est? est&gt; planissume;
<br>verum hercle vero nos parasiti planius,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>75</font>
<br>quos numquam quisquam neque vocat neque invocat.
<br>quasi mures semper edimus alienum cibum;
<br>ubi res prolatae sunt, quom rus homines eunt,
<br>simul prolatae res sunt nostris dentibus.
<br>quasi, cum caletur, cocleae in occulto latent,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>80</font>
<br>suo sibi suco vivont, ros si non cadit,
<br>item parasiti rebus prolatis latent
<br>in occulto miseri, victitant suco suo,
<br>dum ruri rurant homines quos ligurriant.
<br>prolatis rebus parasiti venatici&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>85</font>
<br>sumus, quando res redierunt, molossici
<br>odiosicique et multum incommodestici.
<br>et hic quidem hercle, nisi qui colaphos perpeti
<br>potest parasitus frangique aulas in caput,
<br>[vel] ire extra portam Trigeminam ad saccum licet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>90</font>
<br>quod mihi ne eveniat, non nullum periculum est.
<br>nam postquam meus rex est potitus hostium&#151;
<br>ita nunc belligerant Aetoli cum Aleis;
<br>nam Aetolia haec est, illic est captus in Alide,
<br>Philopolemus, huius Hegionis filius&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>95</font>
<br>senis, qui hic habitat, quae aedes lamentariae
<br>mihi sunt, quas quotienscumque conspicio fleo;
<br>nunc hic occepit quaestum hunc fili gratia
<br>inhonestum et maxime alienum ingenio suo:
<br>homines captivos commercatur, si queat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>100</font>
<br>aliquem invenire, suom qui mutet filium.
<br>quod quidem ego nimis quam cupio *** ut impetret;
<br>nam ni illum recipit, nihil est quo me recipiam.
<br>&lt;nam> nulla est spes iuventutis, sese omnis amant;
<br>ille demum antiquis est adulescens moribus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>105</font>
<br>cuius numquam voltum tranquillavi gratiis.
<br>condigne pater est eius moratus moribus.
<br>nunc ad eum pergam. sed aperitur ostium,
<br>unde saturitate saepe ego exii ebrius.</p>

<p><b>I.ii</B>
<br><b>HEGIO</B> Advorte animum sis tu: istos captivos duos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>110</font>
<br>heri quos emi de praeda a quaestoribus,
<br>eis indito catenas singularias
<br>istas, maiores, quibus sunt iuncti, demito;
<br>sinito ambulare, si foris si intus volent,
<br>sed uti adserventur magna diligentia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>115</font>
<br>liber captivos avis ferae consimilis est:
<br>semel fugiendi si data est occasio,
<br>satis est, numquam postilla possis prendere.
<br><b>LORARIVS</B> Omnes profecto liberi lubentius
<br>sumus quam servimus. <b>HEG.</B> Non videre ita tu quidem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>120</font>
<br><b>LOR.</B> Si non est quod dem, mene vis dem ipse&#151;in pedes?
<br><b>HEG.</B> Si dederis, erit extemplo mihi quod dem tibi.
<br><b>LOR.</B> Avis me ferae consimilem faciam, ut praedicas.
<br><b>HEG.</B> Ita ut dicis: nam si faxis, te in caveam dabo.
<br>sed satis verborumst. cura quae iussi atque abi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>125</font>
<br>ego ibo ad fratrem ad alios captivos meos,
<br>visam ne nocte hac quippiam turbaverint.
<br>inde me continuo recipiam rursum domum.
<br><b>ERG.</B> Aegre est mi, hunc facere quaestum carcerarium
<br>propter sui gnati miseriam miserum senem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>130</font>
<br>sed si ullo pacto ille huc conciliari potest,
<br>vel carnificinam hunc facere possum perpeti.
<br><b>HEG.</B> Quis hic loquitur? <b>ERG.</B> Ego, qui tuo maerore maceror,
<br>macesco, consenesco et tabesco miser;
<br>ossa atque pellis sum miser a macritudine;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>135</font>
<br>neque umquam quicquam me iuvat quod edo domi:
<br>foris aliquantillum etiam quod gusto, id beat.
<br><b>HEG.</B> Ergasile, salve. <b>ERG.</B> Di te bene ament, Hegio.
<br><b>HEG.</B> Ne fle. <b>ERG.</B> Egone illum non fleam? egon non defleam
<br>Talem adulescentem? <b>HEG.</B> Semper sensi, filio&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>140</font>
<br>meo te esse amicum, et illum intellexi tibi.
<br><b>ERG.</B> Tum denique homines nostra intellegimus bona,
<br>quom quae in potestate habuimus, ea amisimus.
<br>ego, postquam gnatus tuos potitust hostium,
<br>expertus quanti fuerit nunc desidero.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>145</font>
<br><b>HEG.</B> Alienus cum eius incommodum tam aegre feras,
<br>quid me patrem par facerest, cui ille est unicus?
<br><b>ERG.</B> Alienus ego? alienus illi? aha, Hegio,
<br>numquam istuc dixis neque animum induxis tuom;
<br>tibi ille unicust, mi etiam unico magis unicus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>150</font>
<br><b>HEG.</B> Laudo, malum cum amici tuom ducis malum.
<br>nunc habe bonum animum. <b>ERG.</B> Eheu, huic illud dolet,
<br>quia nunc remissus est edendi exercitus.
<br><b>HEG.</B> Nullumne interea nactu's, qui posset tibi
<br>remissum quem dixti imperare exercitum?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>155</font>
<br><b>ERG.</B> Quid credis? fugitant omnes hanc provinciam,
<br>quoi optigerat postquam captust Philopolemus tuos.
<br><b>HEG.</B> Non pol mirandum est fugitare hanc provinciam.
<br>multis et multigeneribus opus est tibi
<br>militibus: primumdum opus est Pistorensibus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>160</font>
<br>eorum sunt aliquot genera Pistorensium:
<br>opus Paniceis est, opus Placentinis quoque;
<br>opus Turdetanis, opust Ficedulensibus;
<br>iam maritumi omnes milites opus sunt tibi.
<br><b>ERG.</B> Vt saepe summa ingenia in occulto latent;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>165</font>
<br>hic qualis imperator nunc privatus est.
<br><b>HEG.</B> Habe modo bonum animum, nam illum confido domum
<br>in his diebus me reconciliassere.
<br>nam eccum hic captivom adulescentem &lt;intus> Aleum,
<br>prognatum genere summo et summis ditiis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>170</font>
<br>hoc illum me mutare confido pote.
<br><b>ERG.</B> Ita di deaeque faxint. sed num quo foras
<br>vocatus &lt;es&gt; ad cenam? <b>HEG.</B> Nusquam, quod sciam.
<br>sed quid tu id quaeris? <b>ERG.</B> Quia mi est natalis dies;
<br>propterea te vocari ad te ad cenam volo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>175</font>
<br><b>HEG.</B> Facete dictum. sed si pauxillo potes
<br>contentus esse. <b>ERG.</B> Ne perpauxillum modo,
<br>nam istoc me assiduo victu delecto domi;
<br>age sis, roga emptum: nisi qui meliorem adferet
<br>quae mi atque amicis placeat condicio magis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>180</font>
<br>quasi fundum vendam, meis me addicam legibus.
<br><b>HEG.</B> Profundum vendis tu quidem, haud fundum, mihi.
<br>sed si venturu's, temperi. <b>ERG.</B> Em, vel iam otium est.
<br><b>HEG.</B> I modo, venare leporem: nunc irim tenes;
<br>nam meus scruposam victus commetat viam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>185</font>
<br><b>ERG.</B> Numquam istoc vinces me, Hegio, ne postules:
<br>cum calceatis dentibus veniam tamen.
<br><b>HEG.</B> Asper meus victus sane est. <b>ERG.</B> Sentisne essitas?
<br><b>HEG.</B> Terrestris cena est. <b>ERG.</B> Sus terrestris bestia
est.
<br><b>HEG.</B> Multis holeribus. <b>ERG.</B> Curato aegrotos domi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>190</font>
<br>numquid vis? <b>HEG.</B> Venias temperi. <b>ERG.</B> Memorem mones.&#151;
<br><b>HEG.</B> Ibo intro atque intus subducam ratiunculam,
<br>quantillum argenti mi apud trapezitam siet.
<br>ad fratrem, quo ire dixeram, mox ivero.&#151;
</p>

<p class=shortborder></p>

<p>
<b>ACTVS II</B>
</p>

<p><b>II.i</B>
<br><b>LORARII</B> Si di immortales id voluerunt, vos hanc aerumnam exsequi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>195</font>
<br>decet id pati animo aequo: si id facietis, levior labos erit.
<br>domi fuistis, credo, liberi:
<br>nunc servitus si evenit, ei vos morigerari mos bonust
<br>et erili imperio eamque ingeniis vostris lenem reddere.
<br>indigna digna habenda sunt, erus quae facit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>200</font>
<br><b>CAPTIVI</B> Oh oh oh.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>200a</font>
<br><b>LOR.</B> Eiulatione haud opus est, oculis haud lacrimantibus:
<br>in re mala animo si bono utare, adiuvat.
<br><b>TYNDARVS</B> At nos pudet, quia cum catenis sumus. <b>LOR.</B> At
pigeat postea
<br>nostrum erum, si vos eximat vinculis,
<br>aut solutos sinat, quos argento emerit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>205</font>
<br><b>TYND.</B> Quid a nobis metuit? scimus nos
<br>nostrum officium quod est, si solutos sinat.
<br><b>LOR.</B> At fugam fingitis: sentio quam rem agitis.
<br><b>PHILOCRATES</B> Nos fugiamus? quo fugiamus? <b>L.</B> In patriam.
<b>P.</B>
Apage, haud
<br>&nbsp;&nbsp;&nbsp;&nbsp;nos id deceat,
<br>fugitivos imitari. <b>LOR.</B> Immo edepol, si erit occasio, haud dehortor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>210</font>
<br><b>TYND.</B> Vnum exorare vos sinite nos. <b>LOR.</B> Quidnam id est?
<br><b>TYND.</B> Vt sine hisce arbitris
<br>atque vobis nobis detis locum loquendi.
<br><b>LOR.</B> Fiat. abscedite hinc: nos concedamus huc.
<br>sed brevem orationem incipisse.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>215</font>
<br><b>TYND.</B> Em istuc mihi certum erat. concede huc.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>215a</font>
<br><b>LOR.</B> Abite ab istis. <b>TYND.</B> Obnoxii ambo
<br>vobis sumus propter hanc rem, quom quae volumus nos
<br>copia est ~ ea facitis nos compotes.
<br><b>PHIL.</B> Secede huc nunciam, si videtur, procul,
<br>ne arbitri dicta nostra arbitrari queant&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>220</font>
<br>neu permanet palam haec nostra fallacia.
<br>nam doli non doli sunt, nisi astu colas,
<br>sed malum maxumum, si id palam provenit.
<br>nam si erus mihi es tu atque ego me tuom esse servom assimulo,
<br>tamen viso opust, cauto est opus, ut hoc sobrie sineque arbitris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>225</font>
<br>accurate agatur, docte et diligenter;
<br>tanta incepta res est: haud somniculose hoc
<br>agendum est. <b>TYND.</B> Ero ut me voles esse. <b>PHIL.</B> Spero.
<br><b>TYND.</B> Nam tu nunc vides pro tuo caro capite
<br>carum offerre &lt;me> meum caput vilitati.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>230</font>
<br><b>PHIL.</B> Scio. <b>TYND.</B> At scire memento, quando id quod voles
habebis;
<br>nam fere maxima pars morem hunc homines habent: quod sibi volunt,
<br>dum id impetrant, boni sunt;
<br>sed id ubi iam penes sese habent,
<br>ex bonis pessimi et fraudulentissimi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>235</font>
<br>fiunt: nunc ut mihi te volo esse autumo.
<br>[quod tibi suadeam, suadeam meo patri.]
<br><b>PHIL.</B> Pol ego si te audeam, meum patrem nominem:
<br>nam secundum patrem tu es pater proximus.
<br><b>TYND.</B> Audio. <b>PHIL.</B> Et propterea saepius te uti memineris
moneo:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>240</font>
<br>non ego erus tibi, sed servos sum; nunc obsecro te hoc unum&#151;
<br>quoniam nobis di immortales animum ostenderunt suom,
<br>ut qui erum me tibi fuisse atque esse conservom velint,
<br>quom antehac pro iure imperitabam meo, nunc te oro per precem&#151;
<br>per fortunam incertam et per mei te erga bonitatem patris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>245</font>
<br>perque conservitium commune, quod hostica evenit manu,
<br>ne me secus honore honestes quam quom servibas mihi,
<br>atque ut qui fueris et qui nunc sis meminisse ut memineris.
<br><b>TYND.</B> Scio quidem me te esse nunc et te esse me. <b>PHIL.</B>
Em istuc si potes
<br>memoriter meminisse, inest spes nobis in hac astutia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>250</font></p>

<p><b>II.ii</B>
<br><b>HEGIO</B> Iam ego revertar intro, si ex his quae volo exquisivero.
<br>ubi sunt isti quos ante aedis iussi huc produci foras?
<br><b>PHIL.</B> Edepol tibi ne in quaestione essemus cautum intellego,
<br>ita vinclis custodiisque circum moeniti sumus.
<br><b>HEG.</B> Qui cavet ne decipiatur, vix cavet, cum etiam cavet;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>255</font>
<br>etiam cum cavisse ratus est, saepe is cautor captus est.
<br>an vero non iusta causa est, ut vos servem sedulo,
<br>quos tam grandi sim mercatus praesenti pecunia?
<br><b>PHIL.</B> Neque pol tibi nos, quia nos servas, aequomst vitio vortere,
<br>neque te nobis, si abeamus hinc, si fuat occasio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>260</font>
<br><b>HEG.</B> Vt vos hic, itidem illic apud vos meus servatur filius.
<br><b>PHIL.</B> Captus est? <b>HEG.</B> Ita. <b>PHIL.</B> Non igitur nos
soli ignavi fuimus.
<br><b>HEG.</B> Secede huc. nam sunt quae ex te solo scitari volo.
<br>quarum rerum te falsilocum mi esse nolo. <b>PHIL.</B> Non ero
<br>quod sciam. si quid nescibo, id nescium tradam tibi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>265</font>
<br><b>TYND.</B> Nunc senex est in tostrina, nunc iam cultros attinet.
<br>ne id quidem, involucrum inicere, voluit, vestem ut ne inquinet.
<br>sed utrum strictimne adtonsurum dicam esse an per pectinem,
<br>nescio; verum, si frugist, usque admutilabit probe.
<br><b>HEG.</B> Quid tu? servosne esse an liber mavelis, memora mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>270</font>
<br><b>PHIL.</B> Proxumum quod sit bono quodque a malo longissume,
<br>id volo; quamquam non multum fuit molesta servitus,
<br>nec mihi secus erat quam si essem familiaris filius.
<br><b>TYND.</B> Eugepae, Thalem talento non emam Milesium,
<br>nam ad sapientiam huius *** nimius nugator fuit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>275</font>
<br>ut facete orationem ad servitutem contulit.
<br><b>HEG.</B> Quo de genere natust illic Philocrates? <b>PHIL.</B> Polyplusio:
<br>quod genus illi est unum pollens atque honoratissumum.
<br><b>H.</B> Quid ipsus hic? quo honore est illic? <b>P.</B> Summo, atque
ab summis viris.
<br><b>HEG.</B> [Tum igitur ei cum in Aleis tanta gratia est, ut praedicas,]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>280</font>
<br>quid divitiae, suntne opimae? <b>PHIL.</B> Vnde excoquat sebum senex.
<br><b>HEG.</B> Quid pater, vivitne? <b>PHIL.</B> Vivom, cum inde abimus,
liquimus;
<br>nunc vivat&lt;ne> necne, id Orcum scire oportet scilicet.
<br><b>TYND.</B> Salva res est, philosophatur quoque iam, non mendax modo
est.
<br><b>HEG.</B> Quid erat ei nomen? <b>PHIL.</B> Thensaurochrysonicochrysides.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>285</font>
<br><b>HEG.</B> Videlicet propter divitias inditum id nomen quasi est.
<br><b>PHIL.</B> Immo edepol propter avaritiam ipsius atque audaciam.
<br>[nam ille quidem Theodoromedes fuit germano nomine.]
<br><b>HEG.</B> Quid tu ais? tenaxne pater est eius? <b>PHIL.</B> Immo
edepol pertinax;
<br>quin etiam ut magis noscas: Genio suo ubi quando sacruficat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>290</font>
<br>ad rem divinam quibus est opus, Samiis vasis utitur,
<br>ne ipse Genius surripiat: proinde aliis ut credat vide.
<br><b>HEG.</B> Sequere hac me igitur. eadem ego ex hoc quae volo exquaesivero.
<br>Philocrates, hic fecit, hominem frugi ut facere oportuit.
<br>nam ego ex hoc quo genere gnatus sis scio, hic fassust mihi;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>295</font>
<br>haec tu eadem si confiteri vis, tua &lt;ex> re feceris:
<br>quae tamen scio scire me ex hoc. <b>TYND.</B> Fecit officium hic suom,
<br>cum tibi est confessus verum, quam&lt;quam> volui sedulo
<br>meam nobilitatem occultare et genus et divitias meas,
<br>Hegio; nunc quando patriam et libertatem perdidi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>300</font>
<br>non ego istunc me potius quam te metuere aequom censeo.
<br>vis hostilis cum istoc fecit meas opes aequabiles;
<br>memini, cum dicto haud audebat: facto nunc laedat licet.
<br>sed viden? fortuna humana fingit artatque ut lubet:
<br>me, qui liber fueram, servom fecit, e summo infimum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>305</font>
<br>qui imperare insueram, nunc alterius imperio obsequor.
<br>et quidem si, proinde ut ipse fui imperator familiae,
<br>habeam dominum, non verear ne iniuste aut graviter mi imperet.
<br>Hegio, hoc te monitum, nisi forte ipse non vis, voluerim.
<br><b>HEG.</B> Loquere audacter. <b>TYND.</B> Tam ego fui ante liber quam
gnatus tuos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>310</font>
<br>tam mihi quam illi libertatem hostilis eripuit manus,
<br>tam ille apud nos servit, quam ego nunc hic apud te servio.
<br>est profecto deus, qui quae nos gerimus auditque et videt:
<br>is, uti tu me hic habueris, proinde illum illic curaverit;
<br>bene merenti bene profuerit, male merenti par erit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>315</font>
<br>quam tu filium tuom, tam pater me meus desiderat.
<br><b>HEG.</B> Memini ego istuc. sed faterin eadem quae hic fassust mihi?
<br><b>TYND.</B> Ego patri meo esse fateor summas divitias domi
<br>meque summo genere gnatum. sed te optestor, Hegio,
<br>ne tuom animum avariorem faxint divitiae meae:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>320</font>
<br>ne patri, tam etsi sum unicus, decere videatur magis,
<br>me saturum servire apud te sumptu et vestitu tuo
<br>potius quam illi, ubi minime honestumst, mendicantem vivere.
<br><b>HEG.</B> [Ego virtute deum et maiorum nostrum dives sum satis.]
<br>non ego omnino lucrum omne esse utile homini existimo:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>325</font>
<br>scio ego, multos iam lucrum lutulentos homines reddidit;
<br>est etiam ubi profecto damnum praestet facere quam lucrum.
<br>odi ego aurum: multa multis saepe suasit perperam.
<br>nunc hoc animum advorte, ut ea quae sentio pariter scias.
<br>filius meus illic apud vos servit captus Alide:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>330</font>
<br>eum si reddis mihi, praeterea unum nummum ne duis;
<br>et te et hunc amittam hinc. alio pacto abire non potes.
<br><b>TYND.</B> Optumum atque aequissumum oras optumusque hominum es homo.
<br>sed is privatam servitutem servit illi an publicam?
<br><b>HEG.</B> Privatam medici Menarchi. <b>TYND.</B> Pol is quidem huius
est cliens.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>335</font>
<br>tam hoc quidem tibi in proclivi quam imber est quando pluit.
<br><b>HEG.</B> Fac is homo ut redimatur. <b>TYND.</B> Faciam. sed te id
oro, Hegio&#151;
<br><b>HEG.</B> Quid vis, dum ab re ne quid ores, faciam. <b>TYND.</B>
Ausculta, tum scies.
<br>ego me amitti, donicum ille huc redierit, non postulo.
<br>verum quaeso ut aestumatum hunc mihi des, quem mittam ad patrem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>340</font>
<br>ut is homo redimatur illi. <b>HEG.</B> Immo alium potius misero
<br>hinc, ubi erunt indutiae, illuc, tuom qui conveniat patrem,
<br>qui tua quae tu iusseris mandata ita ut velis perferat.
<br><b>TYND.</B> At nihil est ignotum ad illum mittere: operam luseris.
<br>hunc mitte, hic transactum reddet omne, si illuc venerit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>345</font>
<br>nec quemquam fideliorem neque cui plus credat potes
<br>mittere ad eum nec qui magis sit servos ex sententia,
<br>neque adeo cui suom concredat filium hodie audacius.
<br>ne vereare, meo periclo huius ego experiar fidem,
<br>fretus ingenio eius, quod me esse scit erga se benevolum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>350</font>
<br><b>HEG.</B> Mittam equidem istunc aestumatum tua fide, si vis. <b>TYND.</B>
Volo;
<br>quam citissime potest, tam hoc cedere ad factum volo.
<br><b>HEG.</B> Num quae causa est quin, si ille huc non redeat, viginti
minas
<br>mihi des pro illo? <b>TYND.</B> Optuma immo. <b>HEG.</B> Solvite istum
nunciam,
<br>atque utrumque. <b>TYND.</B> Di tibi omnis omnia optata offerant,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>355</font>
<br>cum me tanto honore honestas cumque ex vinclis eximis.
<br>hoc quidem haud molestumst, iam quod collus collari caret.
<br><b>HEG.</B> Quod bonis bene fit beneficium, gratia ea gravida est bonis.
<br>nunc tu illum si illo es missurus, dice monstra praecipe
<br>quae ad patrem vis nuntiari. vin vocem huc ad te? <b>TYND.</B> Voca.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>360</font></p>

<p><b>II.iii</B>
<br><b>HEG.</B> Quae res bene vortat mihi meoque filio
<br>vobisque, volt te novos erus operam dare
<br>tuo veteri domino, quod is velit, fideliter.
<br>nam ego te aestumatum huic dedi viginti minis,
<br>hic autem te ait mittere hinc velle ad patrem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>365</font>
<br>meum ut illic redimat filium, mutatio
<br>inter me atque illum ut nostris fiat filiis.
<br><b>PHIL.</B> Vtroque vorsum rectumst ingenium meum,
<br>ad te atque ad illum; pro rota me uti licet:
<br>vel ego huc vel illuc vortar, quo imperabitis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>370</font>
<br><b>HEG.</B> Tute tibi tuopte ingenio prodes plurumum,
<br>cum servitutem ita fers ut ferri decet.
<br>sequere. em tibi hominem. <b>TYND.</B> Gratiam habeo tibi,
<br>quom copiam istam mi et potestatem facis,
<br>ut ego ad parentes hunc remittam nuntium,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>375</font>
<br>qui me quid rerum hic agitem et quid fieri velim
<br>patri meo, ordine omnem rem, illuc perferat.
<br>nunc ita convenit inter me atque hunc, Tyndare,
<br>ut te aestumatum in Alidem mittam ad patrem,
<br>si non rebitas huc, ut viginti minas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>380</font>
<br>dem pro te. <b>PHIL.</B> Recte convenisse sentio.
<br>nam pater expectat aut me aut aliquem nuntium,
<br>qui hinc ad se veniat. <b>TYND.</B> Ergo animum advortas volo
<br>quae nuntiare hinc te volo in patriam ad patrem.
<br><b>PHIL.</B> Philocrates, ut adhuc locorum feci, faciam sedulo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>385</font>
<br>ut potissimum quod in rem recte conducat tuam,
<br>id petam idque persequar corde et animo atque viribus.
<br><b>TYND.</B> Facis ita ut te facere oportet. nunc animum advortas volo:
<br>omnium primum salutem dicito matri et patri
<br>et cognatis et si quem alium benevolentem videris;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>390</font>
<br>me hic valere et servitutem servire huic homini optumo,
<br>qui me honore honestiorem semper fecit et facit.
<br><b>PHIL.</B> Istuc ne praecipias, facile memoria memini tamen.
<br><b>TYND.</B> Nam equidem, nisi quod custodem habeo, liberum me esse
arbitror.
<br>dicito patri, quo pacto mihi cum hoc convenerit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>395</font>
<br>de huius filio. <b>PHIL.</B> Quae memini, mora mera est monerier.
<br><b>TYND.</B> Vt eum redimat et remittat nostrum huc amborum vicem.
<br><b>PHIL.</B> Meminero. <b>H.</B> At quamprimum pote: istuc in rem utriquest
maxime.
<br><b>PHIL.</B> Non tuom tu magis videre quam ille suom gnatum cupit.
<br><b>HEG.</B> Meus mihi, suos cuique est carus. <b>PHIL.</B> Numquid
aliud vis patri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>400</font>
<br>nuntiari? <b>TYND.</B> Me hic valere et&#151;tute audacter dicito,
<br>Tyndare&#151;inter nos fuisse ingenio haud discordabili,
<br>neque te commeruisse culpam&#151;neque me adversatum tibi&#151;
<br>beneque ero gessisse morem in tantis aerumnis tamen;
<br>neque med umquam deseruisse te neque factis neque fide,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>405</font>
<br>rebus in dubiis egenis. haec pater quando sciet,
<br>Tyndare, ut fueris animatus erga suom gnatum atque se,
<br>numquam erit tam avarus, quin te gratiis emittat manu ~
<br>et mea opera, si hinc rebito, faciam ut faciat facilius.
<br>nam tua opera et comitate et virtute et sapientia&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>410</font>
<br>fecisti ut redire liceat ad parentis denuo,
<br>cum apud hunc confessus es et genus et divitias meas:
<br>quo pacto emisisti e vinclis tuom erum tua sapientia.
<br><b>PHIL.</B> Feci ego ista ut commemoras, et te meminisse id gratum
est mihi.
<br>merito tibi ea evenerunt a me; nam nunc, Philocrates,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>415</font>
<br>si ego item memorem quae me erga multa fecisti bene,
<br>nox diem adimat; nam quasi servos meus esses, nihilo setius
<br>&lt;tu> mihi obsequiosus semper fuisti. <b>HEG.</B> Di vostram fidem,
<br>hominum ingenium liberale. ut lacrumas excutiunt mihi.
<br>videas corde amare inter se. quantis &lt;lautus> laudibus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>420</font>
<br>suom erum servos collaudavit. <b>TYND.</B> Pol istic me haud centesimam
<br>partem laudat quam ipse meritust ut laudetur laudibus.
<br><b>HEG.</B> Ergo cum optume fecisti, nunc adest occasio
<br>bene facta cumulare, ut erga hunc rem geras fideliter.
<br><b>PHIL.</B> Magis non factum possum velle, quam opera experiar persequi;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>425</font>
<br>id ut scias, Iovem supremum testem laudo, Hegio,
<br>me infidelem non futurum Philocrati. <b>HEG.</B> Probus es homo.
<br><b>PHIL.</B> Nec me secus umquam ei facturum quicquam quam memet mihi.
<br><b>TYND.</B> Istaec dicta te experiri et operis et factis volo;
<br>et, quo minus dixi quam volui de te, animum advortas volo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>430</font>
<br>atque horunc verborum causa caveto mi iratus fuas;
<br>sed, te quaeso, cogitato hinc mea fide mitti domum
<br>te aestimatum, et meam esse vitam hic pro te positam pignori,
<br>ne tu me ignores, quom extemplo meo e conspectu abscesseris,
<br>quom me servom in servitute pro ted hic reliqueris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>435</font>
<br>tuque te pro libero esse ducas, pignus deseras
<br>neque des operam pro me ut huius reducem facias filium;
<br>[scito te hinc minis viginti aestumatum mittier.]
<br>fac fidelis sis fideli, cave fidem fluxam geras:
<br>nam pater, scio, faciet quae illum facere oportet omnia;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>440</font>
<br>serva tibi in perpetuom amicum me, atque hunc inventum inveni.
<br>haec per dexteram tuam te dextera retinens manu
<br>opsecro, infidelior mihi ne fuas quam ego sum tibi.
<br>tu hoc age. tu mihi erus nunc es, tu patronus, tu pater,
<br>tibi commendo spes opesque meas. <b>PHIL.</B> Mandavisti satis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>445</font>
<br>satin habes, mandata quae sunt facta si refero? <b>TYND.</B> Satis.
<br><b>PHIL.</B> Et tua et tua huc ornatus reveniam ex sententia.
<br>numquid aliud? <b>TYND.</B> Vt quam primum possis redeas. <b>PHIL.</B>
Res monet.
<br><b>HEG.</B> Sequere me, viaticum ut dem a trapezita tibi,
<br>eadem opera a praetore sumam syngraphum. <b>TYND.</B> Quem syngraphum?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>450</font>
<br><b>HEG.</B> Quem hic ferat secum ad legionem, hinc ire huic ut liceat
domum.
<br>tu intro abi. <b>T.</B> Bene ambulato.&#151;<b>P.</B> Bene vale. <b>H.</B>
Edepol rem meam
<br>constabilivi, quom illos emi de praeda a quaestoribus;
<br>expedivi ex servitute filium, si dis placet.
<br>at etiam dubitavi, hos homines emerem an non emerem, diu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>455</font>
<br>servate istum sultis intus, servi, ne quoquam pedem
<br>ecferat sine custodela. &lt;iam> ego apparebo domi;
<br>ad fratrem modo captivos alios inviso meos,
<br>eadem percontabor, ecquis hunc adulescentem noverit.
<br>sequere tu, te ut amittam; ei rei primum praevorti volo.&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>460</font>
</p>

<p class=shortborder></p>

<p>
<b>ACTVS III</B>
</p>

<p><b>III.i</B>
<br><b>ERGASILVS</B> Miser homo est, qui ipse sibi quod edit quaerit et
id aegre invenit,
<br>sed ille est miserior, qui et aegre quaerit et nihil invenit;
<br>ille miserrimust, qui cum esse cupit, tum quod edit non habet.
<br>nam hercle ego huic die, si liceat, oculos effodiam libens,
<br>ita malignitate oneravit omnis mortalis mihi;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>465</font>
<br>neque ieiuniosiorem neque magis ecfertum fame
<br>vidi nec quoi minus procedat quidquid facere occeperit,
<br>ita venter gutturque resident esurialis ferias.
<br>ilicet parasiticae arti maximam malam crucem,
<br>ita iuventus iam ridiculos inopesque ab se segregat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>470</font>
<br>nil morantur iam Lacones unisubselli viros,
<br>plagipatidas, quibus sunt verba sine penu et pecunia:
<br>eos requirunt, qui libenter, quom ederint, reddant domi;
<br>ipsi obsonant, quae parasitorum ante erat provincia,
<br>ipsi de foro tam aperto capite ad lenones eunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>475</font>
<br>quam in tribu aperto capite sontes condemnant reos;
<br>neque ridiculos iam terrunci faciunt, sese omnes amant.
<br>nam uti dudum hinc abii, accessi ad adulescentes in foro.
<br>'salvete' inquam. 'quo imus una' inquam 'ad prandium?' atque illi tacent.
<br>'quis ait "hoc" aut quis profitetur?' inquam. quasi muti silent,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>480</font>
<br>neque me rident. 'ubi cenamus?' inquam. atque illi abnuont.
<br>dico unum ridiculum dictum de dictis melioribus,
<br>quibus solebam menstruales epulas ante adipiscier:
<br>nemo ridet; scivi extemplo rem de compecto geri;
<br>ne canem quidem irritatam voluit quisquam imitarier,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>485</font>
<br>saltem, si non arriderent, dentes ut restringerent.
<br>abeo ab illis, postquam video me sic ludificarier;
<br>pergo ad alios, venio ad alios, deinde ad alios: una res.
<br>omnes &lt;de> compecto rem agunt, quasi in Velabro olearii.
<br>nunc redeo inde, quoniam me ibi video ludificarier.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>490</font>
<br>item alii parasiti frustra obambulabant in foro.
<br>nunc barbarica lege certumst ius meum omne persequi:
<br>qui consilium iniere, quo nos victu et vita prohibeant,
<br>is diem dicam, irrogabo multam, ut mihi cenas decem
<br>meo arbitratu dent, cum cara annona sit. sic egero.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>495</font>
<br>nunc ibo ad portum hinc: est illic mi una spes cenatica;
<br>si ea decolabit, redibo huc ad senem ad cenam asperam.&#151;</p>

<p><b>III.ii</B>
<br><b>HEGIO</B> Quid est suavius, quam bene rem gerere,
<br>bono publico, sic ut ego feci heri,
<br>cum emi hosce homines: ubi quisque vident,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>500</font>
<br>eunt obviam gratulanturque eam rem.
<br>ita me miserum restitando
<br>retinendoque lassum reddiderunt:
<br>vix ex gratulando miser iam eminebam.
<br>tandem abii ad praetorem; ibi vix requievi:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>505</font>
<br>rogo syngraphum, datur mi ilico; dedi Tyndaro: ille abiit domum.
<br>inde ilico praevortor domum, postquam id actum est;
<br>eo protinus ad fratrem, mei ubi sunt alii captivi.
<br>rogo, Philocratem ex Alide ecquis hominum
<br>noverit: tandem hic exclamat, eum sibi esse sodalem;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>510</font>
<br>dico eum esse apud me; hic extemplo orat obsecratque,
<br>eum sibi ut liceat videre:
<br>iussi ilico hunc exsolvi. nunc tu sequere me,
<br>ut quod me oravisti impetres, eum hominem uti convenias.&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>514-515</font></p>

<p><b>III.iii</B>
<br><b>TYNDARVS</B> Nunc illud est, cum me fuisse quam esse nimio mavelim:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>516</font>
<br>nunc spes opes auxiliaque a me segregant spernuntque se.
<br>hic illest dies, cum nulla vitae meae salus sperabilest,
<br>neque ~ exilium exitio est neque adeo spes, quae mi hunc aspellat metum,
<br>nec subdolis mendaciis mihi usquam mantellum est meis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>520</font>
<br>[nec sycophantiis nec fucis ullum mantellum obviam est]
<br>neque deprecatio perfidiis meis nec male factis fuga est,
<br>nec confidentiae usquam hospitium est nec deverticulum dolis:
<br>operta quae fuere aperta sunt, patent praestigiae,
<br>omnis res palam est, neque de hac re negotium est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>525</font>
<br>quin male occidam oppetamque pestem eri vicem meamque.
<br>perdidit me Aristophontes hic qui venit modo intro: ~
<br>is me novit, is sodalis Philocrati et cognatus est.
<br>neque iam Salus servare, si volt, me potest, nec copia est,
<br>nisi si aliquam corde machinor astutiam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>530</font>
<br>quam, malum? quid machiner? quid comminiscar? maxumas
<br>nugas ineptus incipisso. haereo.</p>

<p><b>III.iv</B>
<br><b>HEGIO</B> Quo illum nunc hominem proripuisse foras se dicam ex aedibus?
<br><b>TYND.</B> Nunc enim vero ego occidi: eunt ad te hostes, Tyndare.
<br>quid loquar? quid fabulabor? quid negabo aut quid fatebor?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>535</font>
<br>mihi res omnis in incerto sita est. quid rebus confidam meis?
<br>utinam te di prius perderent, quam periisti e patria tua,
<br>Aristophontes, qui ex parata re imparatam omnem facis.
<br>occisa est haec res, nisi reperio atrocem mi aliquam astutiam.
<br><b>HEG.</B> Sequere. em tibi hominem. adi, atque adloquere. <b>TYND.</B>
Quis homo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>540</font>
<br>&nbsp;&nbsp;&nbsp;&nbsp;est me hominum miserior?
<br><b>ARISTOPHONTES</B> Quid istuc est quod meos te dicam fugitare oculos,
Tyndare,
<br>proque ignoto me aspernari, quasi me numquam noveris?
<br>equidem tam sum servos quam tu, etsi ego domi liber fui,
<br>tu usque a puero servitutem servivisti in Alide.
<br><b>HEG.</B> Edepol minime miror, si te fugitat aut oculos tuos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>545</font>
<br>aut si te odit, qui istum appelles Tyndarum pro Philocrate.
<br><b>TYND.</B> Hegio, hic homo rabiosus habitus est in Alide,
<br>ne tu quod istic fabuletur auris immittas tuas.
<br>nam istic hastis insectatus est domi matrem et patrem,
<br>et illic isti qui insputatur morbus interdum venit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>550</font>
<br>proin tu ab istoc procul recedas. <b>HEG.</B> Vltro istum a me. <b>A.</B>
Ain, verbero?
<br>me rabiosum atque insectatum esse hastis meum memoras patrem,
<br>et eum morbum mi esse, ut qui me opus sit insputarier?
<br><b>HEG.</B> Ne verere, multos iste morbus homines macerat,
<br>quibus insputari saluti fuit atque is profuit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>555</font>
<br><b>ARIST.</B> Quid tu autem? etiam huic credis? <b>HEG.</B> Quid ego
credam huic?
<br><b>&nbsp;&nbsp;&nbsp;&nbsp;ARIST.</B> Insanum esse me?
<br><b>TYND.</B> Viden tu hunc, quam inimico voltu intuetur? concedi optumumst,
<br>Hegio: fit quod tibi ego dixi, gliscit rabies, cave tibi.
<br><b>HEG.</B> Credidi esse insanum extemplo, ubi te appellavit Tyndarum.
<br><b>TYND.</B> Quin suom ipse interdum ignorat nomen neque scit qui siet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>560</font>
<br><b>HEG.</B> At etiam te suom sodalem esse aibat. <b>TYND.</B> Haud
vidi magis.
<br>et quidem Alcumeus atque Orestes et Lycurgus postea
<br>una opera mihi sunt sodales qua iste. <b>ARIST.</B> At etiam, furcifer,
<br>male loqui mi audes? non ego te novi? <b>HEG.</B> Pol planum id quidem
est,
<br>non novisse, qui istum appelles Tyndarum pro Philocrate.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>565</font>
<br>quem vides, eum ignoras: illum nominas quem non vides.
<br><b>ARIST.</B> Immo iste eum sese ait, qui non est, esse, et qui vero
est, negat.
<br><b>TYND.</B> Tu enim repertu's, Philocratem qui superes veriverbio.
<br><b>ARIST.</B> Pol ego ut rem video, tu inventu's, vera vanitudine
<br>qui convincas. sed quaeso hercle, agedum aspice ad me. <b>TYND.</B>
Em.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>570</font>
<br><b>&nbsp;&nbsp;&nbsp;&nbsp;ARIST.</B> Dic modo:
<br>tun negas te Tyndarum esse? <b>T.</B> Nego, inquam. <b>A.</B> Tun te
Philocratem
<br>esse ais? <b>TYND.</B> Ego, inquam. <b>ARIST.</B> Tune huic credis?
<b>HEG.</B>
Plus quidem
<br>&nbsp;&nbsp;&nbsp;&nbsp;quam tibi aut mihi.
<br>nam ille quidem, quem tu hunc memoras esse, hodie hinc abiit Alidem
<br>ad patrem huius. <b>ARIST.</B> Quem patrem, qui servos est? <b>T.</B>
Et tu quidem
<br>servos es, liber fuisti, et ego me confido fore,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>575</font>
<br>si huius huc reconciliasso in libertatem filium.
<br><b>ARIST.</B> Quid ais, furcifer? tun te gnatum &lt;esse> memoras liberum?
<br><b>TYND.</B> Non equidem me Liberum, sed Philocratem esse aio. <b>A.</B>
Quid est?
<br>ut scelestus, Hegio, nunc iste &lt;te> ludos facit.
<br>nam is est servos ipse, neque praeter se umquam ei servos fuit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>580</font>
<br><b>TYND.</B> Quia tute ipse eges in patria nec tibi qui vivas domist,
<br>omnis inveniri similis tui vis; non mirum facis:
<br>est miserorum, ut malevolentes sint atque invideant bonis.
<br><b>ARIST.</B> Hegio, vide sis, ne quid tu huic temere insistas credere.
<br>atque, ut perspicio, profecto iam aliquid pugnae edidit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>585</font>
<br>filium tuom quod redimere se ait, id ne utiquam mihi placet.
<br><b>TYND.</B> Scio te id nolle fieri; efficiam tamen ego id, si di adiuvant.
<br>illum restituam huic, hic autem in Alidem me meo patri.
<br>propterea ad patrem hinc amisi Tyndarum. <b>ARIST.</B> Quin tute is
es:
<br>neque praeter te in Alide ullus servos istoc nominest.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>590</font>
<br><b>TYND.</B> Pergin servom me exprobrare esse, id quod vi hostili optigit?
<br><b>ARIST.</B> Enim iam nequeo contineri. <b>T.</B> Heus, audin quid
ait? quin fugis?
<br>iam illic hic nos insectabit lapidibus, nisi illunc iubes
<br>comprehendi. <b>ARIST.</B> Crucior. <b>TYND.</B> Ardent oculi: fit
opus, Hegio;
<br>viden tu illi maculari corpus totum maculis luridis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>595</font>
<br>atra bilis agitat hominem. <b>ARIST.</B> At pol te, si hic sapiat senex,
<br>pix atra agitet apud carnificem tuoque capiti inluceat.
<br><b>TYND.</B> Iam deliramenta loquitur, laruae stimulant virum.
<br>hercle qui, si hunc comprehendi iusseris, sapias magis.
<br><b>ARIST.</B> Crucior, lapidem non habere me, ut illi mastigiae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>600</font>
<br>cerebrum excutiam, qui me insanum verbis concinnat suis.
<br><b>TYND.</B> Audin lapidem quaeritare? <b>ARIST.</B> Solus te solum
volo,
<br>Hegio. <b>HEG.</B> Istinc loquere, si quid vis, procul. tamen audiam.
<br><b>TYND.</B> Namque edepol si adbites propius, os denasabit tibi
<br>mordicus. <b>ARIST.</B> Neque pol me insanum, Hegio, esse creduis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>605</font>
<br>neque fuisse umquam, neque esse morbum quem istic autumat.
<br>verum si quid metuis a me, iube me vinciri: volo,
<br>dum istic itidem vinciatur. <b>TYND.</B> Immo enim vero, Hegio,
<br>istic, qui volt, vinciatur. <b>ARIST.</B> Tace modo. ego te, Philocrates
<br>false, faciam ut verus hodie reperiare Tyndarus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>610</font>
<br>quid mi abnutas? <b>TYND.</B> Tibi ego abnuto? <b>A.</B> Quid agat,
si absis longius?
<br><b>HEG.</B> Quid ais? quid si adeam hunc insanum? <b>TYND.</B> Nugas.
ludificabitur,
<br>garriet quoi neque pes umquam neque caput compareat.
<br>ornamenta absunt: Aiacem, hunc cum vides, ipsum vides.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>615</font>
<br><b>HEG.</B> Nihili facio. tamen adibo. <b>TYND.</B> Nunc ego omnino
occidi,
<br>nunc ego inter sacrum saxumque sto, nec quid faciam scio.
<br><b>HEG.</B> Do tibi operam, Aristophontes, si quid est quod me velis.
<br><b>ARIST.</B> Ex me audibis vera quae nunc falsa opinare, Hegio.
<br>sed hoc primum, me expurigare tibi volo, me insaniam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>620</font>
<br>neque tenere neque mi esse ullum morbum, nisi quod servio.
<br>at ita me rex deorum atque hominum faxit patriae compotem,
<br>ut istic Philocrates non magis est quam aut ego aut tu. <b>H.</B> Eho
dic mihi,
<br>quis illic igitur est? <b>ARIST.</B> Quem dudum dixi a principio tibi.
<br>hoc si secus reperies, nullam causam dico quin mihi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>625</font>
<br>et parentum et libertatis apud te deliquio siet.
<br><b>H.</B> Quid tu ais? <b>T.</B> Me tuom esse servom et te meum erum.
<b>H.</B>
Haud istuc rogo.
<br>fuistin liber? <b>TYND.</B> Fui. <b>ARIST.</B> Enim vero non fuit,
nugas agit.
<br><b>TYND.</B> Qui tu scis? an tu fortasse fuisti meae matri obstetrix,
<br>qui id tam audacter dicere audes? <b>ARIST.</B> Puerum te vidi puer.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>630</font>
<br><b>TYND.</B> At ego te video maior maiorem: em rursum tibi.
<br>meam rem non cures, si recte facias. num ego curo tuam?
<br><b>HEG.</B> Fuitne huic pater Thensaurochrysonicochrysides?
<br><b>ARIST.</B> Non fuit, neque ego istuc nomen umquam audivi ante hunc
diem.
<br>Philocrati Theodoromedes fuit pater. <b>TYND.</B> Pereo probe.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>635</font>
<br>quin quiescis? &lt;i> dierectum cor meum, ac suspende te.
<br>tu sussultas, ego miser vix asto prae formidine.
<br><b>HEG.</B> Satin istuc mihi exquisitum est, fuisse hunc servom in
Alide
<br>neque esse hunc Philocratem? <b>A.</B> Tam satis quam numquam hoc invenies
secus.
<br>sed ubi is nunc est? <b>HEG.</B> Vbi ego minime atque ipsus se volt
maxume.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>640</font>
<br>sed vide sis. <b>ARIST.</B> Quin exploratum dico et provisum hoc tibi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>643</font>
<br><b>HEG.</B> Certon? <b>ARIST.</B> Quin nihil, inquam, invenies magis
hoc certo certius.
<br>Philocrates iam inde usque amicus fuit mihi a puero puer.
<br><b>HEG.</B> Tum igitur ego deruncinatus, deartuatus sum miser&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>641</font>
<br>huius scelesti techinis, qui me ut lubitum est ductavit dolis.
<br>sed qua faciest tuos sodalis Philocrates? <b>ARIST.</B> Dicam tibi:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>646</font>
<br>macilento ore, naso acuto, corpore albo, oculis nigris,
<br>subrufus aliquantum, crispus, cincinnatus. <b>HEG.</B> Convenit.
<br><b>TYND.</B> Vt quidem hercle in medium ego hodie pessume processerim.
<br>vae illis virgis miseris, quae hodie in tergo morientur meo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>650</font>
<br><b>HEG.</B> Verba mihi data esse video. <b>TYND.</B> Quid cessatis,
compedes,
<br>currere ad me meaque amplecti crura, ut vos custodiam?
<br><b>HEG.</B> Satin med illi hodie scelesti capti ceperunt dolo?
<br>illic servom se assimulabat, hic sese autem liberum.
<br>nuculeum amisi, retinui pignori putamina.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>655</font>
<br>ita mihi stolido sursum versum os sublevere offuciis.
<br>hic quidem me numquam irridebit. Colaphe, Cordalio, Corax,
<br>ite istinc, ecferte lora.</p>

<p><b>III.v</B>
<br><b>&nbsp;&nbsp;&nbsp;&nbsp;COLAPHVS</B> Num lignatum mittimur?
<br><b>HEG.</B> Inicite huic manicas *** mastigiae.
<br><b>TYND.</B> Quid hoc est negoti? quid ego deliqui? <b>HEG.</B> Rogas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>660</font>
<br>sator sartorque scelerum, et messor maxume?
<br><b>TYND.</B> Non occatorem dicere audebas prius?
<br>nam semper occant prius quam sariunt rustici.
<br><b>HEG.</B> At ut confidenter *** mihi contra astitit.
<br><b>TYND.</B> Decet innocentem servom atque innoxium&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>665</font>
<br>confidentem esse, suom apud erum potissimum.
<br><b>HEG.</B> Adstringite isti sultis vehementer manus.
<br><b>TYND.</B> Tuos sum, tu has quidem vel praecidi iube.
<br>sed quid negoti est, quam ob rem suscenses mihi?
<br><b>HEG.</B> Quia me meamque rem, quod in te uno fuit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>670</font>
<br>tuis scelestis falsidicis fallaciis
<br>deartuasti dilaceravisti atque opes
<br>confecisti omnes, res ac rationes meas:
<br>ita mi exemisti Philocratem fallaciis.
<br>illum esse servom credidi, te liberum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>675</font>
<br>ita vosmet aiebatis itaque nomina
<br>inter vos permutastis. <b>TYND.</B> Fateor, omnia
<br>facta esse ita ut &lt;tu> dicis, et fallaciis
<br>abiisse eum abs te mea opera atque astutia;
<br>an, obsecro hercle te, id nunc suscenses mihi?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>680</font>
<br><b>HEG.</B> At cum cruciatu maxumo id factumst tuo.
<br><b>TYND.</B> Dum ne ob male facta, peream, parvi aestumo.
<br>si ego hic peribo, ast ille ut dixit non redit,
<br>at erit mi hoc factum mortuo memorabile,
<br>&lt;me> meum erum captum ex servitute atque hostibus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>685</font>
<br>reducem fecisse liberum in patriam ad patrem,
<br>meumque potius me caput periculo
<br>praeoptavisse, quam is periret, ponere.
<br><b>HEG.</B> Facito ergo ut Acherunti clueas gloria.
<br><b>TYND.</B> Qui per virtutem, periit, at non interit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>690</font>
<br><b>HEG.</B> Quando ego te exemplis pessumis cruciavero
<br>atque ob sutelas tuas te morti misero,
<br>vel te interiisse vel periisse praedicent;
<br>dum pereas, nihil intererit: dicant vivere.
<br><b>TYND.</B> Pol si istuc faxis, haud sine poena feceris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>695</font>
<br>si ille huc rebitet, sicut confido affore.
<br><b>ARIST.</B> Pro di immortales, nunc ego teneo, nunc scio
<br>quid hoc sit negoti. meus sodalis Philocrates
<br>in libertate est ad patrem in patria. bene est,
<br>nec quisquam est mihi, aeque melius cui velim.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>700</font>
<br>sed hoc mihi aegre est, me huic dedisse operam malam,
<br>qui nunc propter me meaque verba vinctus est.
<br><b>HEG.</B> Votuin te quicquam mi hodie falsum proloqui?
<br><b>TYND.</B> Votuisti. <b>HEG.</B> Cur es ausus mentiri mihi?
<br><b>TYND.</B> Quia vera obessent illi quoi operam dabam:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>705</font>
<br>nunc falsa prosunt. <b>HEG.</B> At tibi oberunt. <b>TYND.</B> Optumest.
<br>at erum servavi, quem servatum gaudeo,
<br>cui me custodem addiderat erus maior meus.
<br>sed malene id factum arbitrare? <b>HEG.</B> Pessume.
<br><b>TYND.</B> At ego aio recte, qui abs te sorsum sentio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>710</font>
<br>nam cogitato, si quis hoc gnato tuo
<br>tuos servos faxit, qualem haberes gratiam?
<br>emitteresne necne eum servom manu?
<br>essetne apud te is servos acceptissimus?
<br>responde. <b>HEG.</B> Opinor. <b>TYND.</B> Cur ergo iratus mihi es?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>715</font>
<br><b>HEG.</B> Quia illi fuisti quam mihi fidelior.
<br><b>TYND.</B> Quid? tu una nocte postulavisti et die
<br>recens captum hominem, nuperum novicium,
<br>te perdocere ut melius consulerem tibi,
<br>quam illi, quicum una &lt;a> puero aetatem exegeram?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>720</font>
<br><b>HEG.</B> Ergo ab eo petito gratiam istam. ducite,
<br>ubi ponderosas crassas capiat compedes.
<br>inde ibis porro in latomias lapidarias.
<br>ibi quom alii octonos lapides effodiunt, nisi
<br>cotidiano sesquiopus confeceris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>725</font>
<br>Sescentoplago nomen indetur tibi.
<br><b>ARIST.</B> Per deos atque homines ego te obtestor, Hegio,
<br>ne tu istunc hominem perduis. <b>HEG.</B> Curabitur;
<br>nam noctu nervo vinctus custodibitur,
<br>interdius sub terra lapides eximet:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>730</font>
<br>diu ego hunc cruciabo, non uno absolvam die.
<br><b>ARIST.</B> Certumne est tibi istuc? <b>HEG.</B> Non moriri certius.
<br>abducite istum actutum ad Hippolytum fabrum,
<br>iubete huic crassas compedes impingier;
<br>inde extra portam ad meum libertum Cordalum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>735</font>
<br>in lapicidinas facite deductus siet:
<br>atque hunc me velle dicite ita curarier,
<br>ne qui deterius huic sit quam cui pessume est.
<br><b>TYND.</B> Cur ego te invito me esse salvom postulem?
<br>periclum vitae meae tuo stat periculo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>740</font>
<br>post mortem in morte nihil est quod metuam mali.
<br>etsi pervivo usque ad summam aetatem, tamen
<br>breve spatium est perferundi quae minitas mihi.
<br>vale atque salve, etsi aliter ut dicam meres.
<br>tu, Aristophontes, de me ut meruisti, ita vale;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>745</font>
<br>nam mihi propter te hoc optigit. <b>HEG.</B> Abducite.
<br><b>TYND.</B> At unum hoc quaeso, si huc rebitet Philocrates,
<br>ut mi eius facias conveniundi copiam.
<br><b>HEG.</B> Periistis, nisi hunc iam e conspectu abducitis.
<br><b>TYND.</B> Vis haec quidem hercle est, et trahi et trudi simul.&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>750</font>
<br><b>HEG.</B> Illic est abductus recta in phylacam, ut dignus est.
<br>ego illis captivis aliis documentum dabo,
<br>ne tale quisquam facinus incipere audeat.
<br>quod absque hoc esset, qui mihi hoc fecit palam,
<br>usque offrenatum suis me ductarent dolis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>755</font>
<br>nunc certum est nulli posthac quicquam credere.
<br>satis sum semel deceptus. speravi miser
<br>ex servitute me exemisse filium:
<br>ea spes elapsa est. perdidi unum filium,
<br>puerum quadrimum quem mihi servos surpuit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>760</font>
<br>neque eum servom umquam repperi neque filium;
<br>maior potitus hostium est. quod hoc est scelus?
<br>quasi in orbitatem liberos produxerim.
<br>sequere hac. reducam te ubi fuisti. neminis
<br>miserere certum est, quia mei miseret neminem.&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>765</font>
<br><b>ARIST.</B> Exauspicavi ex vinclis. nunc intellego
<br>redauspicandum esse in catenas denuo.&#151;
</p>

<p class=shortborder></p>

<p>
<b>ACTVS IV</B>
</p>

<p><b>IV.i</B>
<br><b>ERGASILVS</B> Iuppiter supreme, servas me measque auges opes,
<br>maximas opimitates opiparasque offers mihi,
<br>laudem lucrum, ludum iocum, festivitatem ferias,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>770</font>
<br>pompam penum, potationis saturitatem, gaudium,
<br>nec cuiquam homini supplicare *** nunc certum est mihi;
<br>nam vel prodesse amico possum vel inimicum perdere,
<br>ita hic me amoenitate amoena amoenus oneravit dies.
<br>sine sacris hereditatem sum aptus effertissimam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>775</font>
<br>nunc ad senem cursum capessam hunc Hegionem, cui boni
<br>tantum affero quantum ipsus a dis optat, atque etiam amplius.
<br>nunc certa res est, eodem pacto ut comici servi solent
<br>coniciam in collum pallium, primo ex med hanc rem ut audiat;
<br>speroque me ob hunc nuntium aeternum adepturum cibum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>780</font></p>

<p><b>IV.ii</B>
<br><b>HEGIO</B> Quanto in pectore hanc rem meo magis voluto,
<br>tanto mi aegritudo auctior est in animo.
<br>ad illum modum sublitum os esse mi hodie!
<br>neque id perspicere quivi.
<br>quod cum scibitur, &lt;tum> per urbem inridebor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>785</font>
<br>cum extemplo ad forum advenero, omnes loquentur:
<br>'hic illest senex doctus, quoi verba data sunt.'
<br>sed Ergasilus estne hic, procul quem video?
<br>conlecto quidem est pallio. quidnam acturust?
<br><b>ERG.</B> Move aps te moram atque, Ergasile, age hanc rem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>790</font>
<br>eminor interminorque, ne mi obstiterit obviam
<br>nisi quis satis diu vixisse sese homo arbitrabitur.
<br>nam qui obstiterit, ore sistet. <b>HEG.</B> Hic homo pugilatum incipit.
<br><b>ERG.</B> Facere certumst. proinde ita omnes itinera insistant sua,
<br>ne quis in hanc plateam negoti conferat quicquam sui.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>795</font>
<br>nam meus est ballista pugnus, cubitus catapultast mihi,
<br>umerus aries, tum genu quemque icero ad terram dabo,
<br>dentilegos omnes mortales faciam, quemque offendero.
<br><b>HEG.</B> Quae illaec eminatiost nam? nequeo mirari satis.
<br><b>ERG.</B> Faciam ut huius diei locique meique semper meminerit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>800</font>
<br>[Qui mihi in cursu opstiterit, faxo vitae is extemplo opstiterit suae.]
<br><b>HEG.</B> Quid hic homo tantum incipissit facere cum tantis minis?
<br><b>ERG.</B> Prius edico, ne quis propter culpam capiatur suam:
<br>continete vos domi, prohibete a vobis vim meam.
<br><b>HEG.</B> Mira edepol sunt, ni hic in ventrem sumpsit confidentiam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>805</font>
<br>vae misero illi, cuius cibo iste factust imperiosior.
<br><b>ERG.</B> Tum pistores scrofipasci, qui alunt furfuribus sues,
<br>quarum odore praeterire nemo pistrinum potest:
<br>eorum si quoiusquam scrofam in publico conspexero,
<br>ex ipsis dominis meis pugnis exculcabo furfures.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>810</font>
<br><b>HEG.</B> Basilicas edictiones atque imperiosas habet:
<br>satur homost, habet profecto in ventre confidentiam.
<br><b>ERG.</B> Tum piscatores, qui praebent populo pisces foetidos,
<br>qui advehuntur quadrupedanti crucianti cantherio,
<br>quorum odos subbasilicanos omnes abigit in forum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>815</font>
<br>eis ego ora verberabo surpiculis piscariis,
<br>ut sciant, alieno naso quam exhibeant molestiam.
<br>tum lanii autem, qui concinnant liberis orbas oves,
<br>qui locant caedundos agnos et duplam agninam danunt,
<br>qui petroni nomen indunt verveci sectario,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>820</font>
<br>eum ego si in via petronem publica conspexero,
<br>et petronem et dominum reddam mortales miserrumos.
<br><b>HEG.</B> Eugepae, edictiones aedilicias hic quidem habet,
<br>mirumque adeost ni hunc fecere sibi Aetoli agoranomum.
<br><b>ERG.</B> Non ego nunc parasitus sum, sed regum rex regalior,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>825</font>
<br>tantus ventri commeatus meo adest in portu cibus.
<br>sed ego cesso hunc Hegionem onerare laetitia senem,
<br>quo homine &lt;hominum> adaeque nemo vivit fortunatior?
<br><b>HEG.</B> Quae illaec est laetitia, quam illic laetus largitur mihi?
<br><b>ERG.</B> Heus ubi estis? ecquis &lt;hic est? ecquis> hoc aperit
ostium?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>830</font>
<br><b>H.</B> Hic homo ad cenam recipit se ad me. <b>E.</B> Aperite hasce
ambas fores
<br>prius quam pultando assulatim foribus exitium adfero.
<br><b>H.</B> Perlubet hunc hominem colloqui. Ergasile. <b>E.</B> Ergasilum
qui vocat?
<br><b>HEG.</B> Respice. <b>ERG.</B> Fortuna quod tibi nec facit nec faciet,
me iubes.
<br>sed quis est? <b>HEG.</B> Respice ad me, Hegio sum. <b>ERG.</B> Oh
mihi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>835</font>
<br>quantum est hominum optumorum optume, in tempore advenis.
<br><b>HEG.</B> Nescio quem ad portum nactus es ubi cenes, eo fastidis.
<br><b>E.</B> Cedo manum. <b>H.</B> Manum? <b>E.</B> Manum, inquam, cedo
tuam actutum. <b>HEG.</B> Tene.
<br><b>E.</B> Gaude. <b>H.</B> Quid ego gaudeam? <b>E.</B> Quia ego impero,
age gaude modo.
<br><b>HEG.</B> Pol maerores mi antevortunt gaudiis. <b>ERG.</B> [Noli
irascier]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>840</font>
<br>iam ego ex corpore exigam omnis maculas maerorum tibi.
<br>gaude audacter. <b>HEG.</B> Gaudeo, etsi nil scio quod gaudeam.
<br><b>ERG.</B> Bene facis. Iube&#151;<b>HEG.</B> Quid iubeam? <b>E.</B>
Ignem ingentem fieri.
<br><b>H.</B> Ignem ingentem? <b>E.</B> Ita dico, magnus ut sit. <b>H.</B>
Quid? me, volturi,
<br>tuan causa aedis incensurum censes? <b>ERG.</B> Noli irascier.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>845</font>
<br>iuben an non iubes astitui aulas, patinas elui,
<br>~ laridum atque epulas foveri foculis ferventibus?
<br>alium pisces praestinatum abire? <b>HEG.</B> Hic vigilans somniat.
<br><b>ERG.</B> Alium porcinam atque agninam et pullos gallinaceos?
<br><b>HEG.</B> Scis bene esse, si sit unde. <b>ERG.</B> ~ Pernam atque
ophthalmiam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>850</font>
<br>horaeum, scombrum et trygonum et cetum, et mollem caseum?
<br><b>HEG.</B> Nominandi istorum tibi erit magis quam edundi copia
<br>hic apud me, Ergasile. <b>ERG.</B> Mean me causa hoc censes dicere?
<br><b>HEG.</B> Nec nihil hodie nec multo plus tu hic edes, ne frustra
sis.
<br>proin tu tui cottidiani victi ventrem ad me afferas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>855</font>
<br><b>ERG.</B> Quin ita faciam, ut &lt;tu>te cupias facere sumptum, etsi
ego vetem.
<br><b>H.</B> Egone? <b>E.</B> Tune. <b>H.</B> Tum tu mi igitur erus es.
<b>E.</B>
Immo benevolens.
<br>vin te faciam fortunatum? <b>HEG.</B> Malim quam miserum quidem.
<br><b>E.</B> Cedo manum. <b>H.</B> Em manum. <b>E.</B> Di te omnes adiuvant.
<b>H.</B>
Nil sentio.
<br><b>ERG.</B> Non enim es in senticeto, eo non sentis. sed iube&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>860</font>
<br>vasa tibi pura apparari ad rem divinam cito,
<br>atque agnum afferri proprium pinguem. <b>HEG.</B> Cur? <b>ERG.</B>
Vt sacrufices.
<br><b>H.</B> Cui deorum? <b>E.</B> Mi hercle, nam ego nunc tibi sum summus
Iuppiter,
<br>idem ego sum Salus, Fortuna, Lux, Laetitia, Gaudium.
<br>proin tu deum hunc saturitate facias tranquillum tibi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>865</font>
<br><b>HEG.</B> Esurire mihi videre. <b>ERG.</B> Mi quidem esurio, non
tibi.
<br><b>HEG.</B> Tuo arbitratu, facile patior. <b>ERG.</B> Credo, consuetu's
puer.
<br><b>HEG.</B> Iuppiter te dique perdant. <b>E.</B> Te hercle&#151;mi aequom est gratias
<br>agere ob nuntium; tantum ego nunc porto a portu tibi boni:
<br>nunc tu mihi places. <b>HEG.</B> Abi, stultu's, sero post tempus venis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>870</font>
<br><b>ERG.</B> Igitur olim si advenissem, magis tu tum istuc diceres;
<br>nunc hanc laetitiam accipe a me, quam fero. nam filium
<br>tuom modo in portu Philopolemum vivom, salvom et sospitem
<br>vidi in publica celoce, ibidemque illum adulescentulum
<br>Aleum una et tuom Stalagmum servom, qui aufugit domo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>875</font>
<br>qui tibi surripuit quadrimum puerum filiolum tuom.
<br><b>HEG.</B> Abi in malam rem, ludis me. <b>ERG.</B> Ita me amabit sancta
Saturitas,
<br>Hegio, itaque suo me semper condecoret cognomine,
<br>ut ego vidi. <b>H.</B> Meum gnatum? <b>E.</B> Tuom gnatum et genium
meum.
<br><b>H.</B> Et captivom illum Alidensem? <b>E. </B>Ma ton Apollon. <b>H.</B>
Et servolum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>880</font>
<br>meum Stalagmum, meum qui gnatum surripuit? <b>ERG. </B>Nai tan Koran.
<br><b>H.</B> Iam credo? <b>E.</B> Nai tan Prainesten. <b>H.</B> Venit?
<b>E.</B>Nai tan Signian.
<br><b>H.</B> Certon? <b>E.</B> Nai ton Phrousinona. <b>H.</B> Vide sis.
<b>E.
</B>Nai
ton Alatrion.
<br><b>HEG.</B> Quid tu per barbaricas urbes iuras? <b>ERG.</B> Quia enim
item asperae
<br>sunt ut tuom victum autumabas esse. <b>HEG.</B> Vae aetati tuae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>885</font>
<br><b>ERG.</B> Quippe quando mihi nil credis, quod ego dico sedulo.
<br>sed Stalagmus quoius erat tunc nationis, cum hinc abit?
<br><b>HEG.</B> Siculus. <b>ERG.</B> At nunc Siculus non est, Boius est,
Boiam terit:
<br>liberorum quaerundorum causa ei, credo, uxor datast.
<br><b>HEG.</B> Dic, bonan fide tu mi istaec verba dixisti? <b>ERG.</B>
Bona.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>890</font>
<br><b>HEG.</B> Di immortales, iterum gnatus videor, si vera autumas.
<br><b>ERG.</B> Ain tu? dubium habebis etiam, sancte quom ego iurem tibi?
<br>postremo, Hegio, si parva iuri iurandost fides,
<br>vise ad portum. <b>HEG.</B> Facere certumst. tu intus cura quod opus
est.
<br>sume, posce, prome quid vis. te facio cellarium.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>895</font>
<br><b>ERG.</B> Nam hercle, nisi mantiscinatus probe ero, fusti pectito.
<br><b>HEG.</B> Aeternum tibi dapinabo victum, si vera autumas.
<br><b>E.</B> Vnde id? <b>H.</B> A me meoque gnato. <b>E.</B> Sponden tu
istud? <b>H.</B> Spondeo.
<br><b>ERG.</B> At ego tuom tibi advenisse filium respondeo.
<br><b>HEG.</B> Cura quam optume potes.&#151;</p>

<p><b>IV.iii</B>
<br><b>&nbsp;&nbsp;&nbsp;&nbsp;ERG.</B> Bene ambula et redambula.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>900</font>
<br>illic hinc abiit, mihi rem summam credidit cibariam.
<br>di immortales, iam ut ego collos praetruncabo tegoribus,
<br>quanta pernis pestis veniet, quanta labes larido,
<br>quanta sumini absumedo, quanta callo calamitas,
<br>quanta laniis lassitudo, quanta porcinariis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>905</font>
<br>nam si alia memorem, quae ad ventris victum conducunt, morast.
<br>nunc ibo, ut pro praefectura mea ius dicam larido,
<br>et quae pendent indemnatae pernae, eis auxilium ut feram.&#151;</p>

<p><b>IV.iv</B>
<br><b>PVER</B> Diespiter te dique, Ergasile, perdant et ventrem tuom,
<br>parasitosque omnis, et qui posthac cenam parasitis dabit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>910</font>
<br>clades calamitasque, intemperies modo in nostram advenit domum.
<br>quasi lupus esuriens &lt;ille> metui ne in me faceret impetum.
<br>ubi * * * impetum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>912a</font>
<br>nimisque hercle ego illum male formidabam, ita frendebat dentibus.
<br>adveniens deturbavit totum cum carne carnarium:
<br>arripuit gladium, praetruncavit tribus tegoribus glandia;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>915</font>
<br>aulas calicesque omnes confregit, nisi quae modiales erant.
<br>cocum percontabatur, possentne seriae fervescere.
<br>cellas refregit omnis intus reclusitque armarium.
<br>adservate istunc, sultis, servi. ego ibo, ut conveniam senem,
<br>dicam ut sibi penum alium adornet, siquidem sese uti volet;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>920</font>
<br>nam hic quidem, ut adornat, aut iam nihil est aut iam nihil erit.&#151;
</p>

<p class=shortborder></p>

<p>
<b>ACTVS V</B>
</p>

<p><b>V.i</B>
<br><b>HEGIO</B> Iovi disque ago gratias merito magnas,
<br>quom reducem tuo te patri reddiderunt
<br>quomque ex miseriis plurimis me exemerunt,
<br>~ quae adhuc te carens dum hic fui sustentabam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>925</font>
<br>quomque hunc conspicor in potestate nostra,
<br>quomque huius reperta est fides firma nobis.
<br><b>PHILOPOLEMVS</B> Satis iam dolui ex animo, et cura me satis et lacrumis
maceravi,
<br>satis iam audivi tuas aerumnas, ad portum mihi quas memorasti.
<br>hoc agamus. <b>PHILOCRATES</B> Quid nunc, quoniam tecum servavi fidem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>930</font>
<br>tibique hunc reducem in libertatem feci? <b>HEG.</B> Fecisti ut tibi,
<br>Philocrates, numquam referre gratiam possim satis,
<br>proinde ut tu promeritu's de me et filio. <b>PHILOP.</B> Immo potes,
<br>pater, et poteris et ego potero, et di eam potestatem dabunt
<br>ut beneficium bene merenti nostro merito muneres;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>935</font>
<br>sicut nunc potes, pater mi, facere merito maxume.
<br><b>HEG.</B> Quid opust verbis? lingua nullast qua negem quidquid roges.
<br><b>PHILOCR.</B> Postulo abs te, ut mi illum reddas servom, quem hic
reliqueram
<br>pignus pro me, qui mihi melior quam sibi semper fuit,
<br>pro bene factis eius ut ei pretium possim reddere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>940</font>
<br><b>HEG.</B> Quod bene fecisti referetur gratia id quod postulas;
<br>et id et aliud, quod me orabis, impetrabis. atque te
<br>nolim suscensere quod ego iratus ei feci male.
<br><b>PHILOCR.</B> Quid fecisti? <b>HEG.</B> In lapicidinas compeditum
condidi,
<br>ubi rescivi mihi data esse verba. <b>PHILOCR</B>. Vae misero mihi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>945</font>
<br>propter meum caput labores homini evenisse optumo.
<br><b>HEG.</B> At ob eam rem mihi libellam pro eo argenti ne duis:
<br>gratiis a me, ut sit liber, ducito. <b>PHILOCR.</B> Edepol, Hegio,
<br>facis benigne. sed quaeso, hominem ut iubeas arcessi. <b>HEG.</B> Licet.
<br>ubi estis vos? ite actutum, Tyndarum huc arcessite.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>950</font>
<br>vos ite intro. interibi ego ex hac statua verberea volo
<br>erogitare, meo minore quid sit factum filio.
<br>vos lavate interibi. <b>PHILOP.</B> Sequere hac, Philocrates, me intro.&#151;
<br>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;PHILOCR.</B> Sequor.&#151;</p>

<p><b>V.ii</B>
<br><b>HEG.</B> Age tu illuc procede, bone vir, lepidum mancupium meum.
<br><b>STALAGMVS</B> Quid me oportet facere, ubi tu talis vir falsum autumas?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>955</font>
<br>fui ego bellus, lepidus: bonus vir numquam, neque frugi bonae,
<br>neque ero umquam, ne &lt;erres>: spem ponas me bonae frugi fore.
<br><b>HEG.</B> Propemodum ubi loci fortunae tuae sint facile intellegis.
<br>si eris verax, tua ex re, facies ex mala meliusculam.
<br>recte et vera loquere, sed neque vere neque &lt;tu> recte adhuc&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>960</font>
<br>fecisti umquam. <b>STAL.</B> Quod ego fatear, credin pudeat cum autumes?
<br><b>HEG.</B> At ego faciam ut pudeat, nam in ruborem te totum dabo.
<br><b>STAL.</B> Eia, credo ego imperito plagas minitaris mihi.
<br>tandem ista aufer &lt;ac> dic quid fers, ut feras hinc quod petis.
<br><b>HEG.</B> Satis facundu's. sed iam fieri dicta compendi volo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>965</font>
<br><b>STAL.</B> Vt vis fiat. <b>HEG.</B> Bene morigerus fuit puer, nunc
non decet.
<br>hoc agamus. iam animum advorte ac mihi quae dicam edissere.
<br>[si eris verax, &lt;ex> tuis rebus feceris meliusculas.]
<br><b>STAL.</B> Nugae istaec sunt. non me censes scire quid dignus siem?
<br><b>HEG.</B> At ea subterfugere potis es pauca, si non omnia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>970</font>
<br><b>STAL.</B> Pauca effugiam, scio; nam multa evenient, et merito meo,
<br>quia et fugi et tibi surripui filium et eum vendidi.
<br><b>HEG.</B> Cui homini? <b>STAL.</B> Theodoromedi in Alide Polyplusio,
<br>sex minis. <b>HEG.</B> Pro di immortales, is quidem huius est pater
<br>Philocrati. <b>STAL.</B> Quin melius novi quam tu et vidi saepius.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>975</font>
<br><b>HEG.</B> Serva, Iuppiter supreme, et me et meum gnatum mihi.
<br>Philocrates, per tuom te genium obsecro, exi, te volo.</p>

<p><b>V.iii</B>
<br><b>PHILOCRATES</B> Hegio, assum. si quid me vis, impera. <b>HEG.</B>
Hic gnatum meum
<br>tuo patri ait se vendidisse sex minis in Alide.
<br><b>PHILOCR.</B> Quam diu id factum est? <b>STAL.</B> Hic annus incipit
vicensimus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>980</font>
<br><b>PHILOCR.</B> Falsa memorat. <b>STAL.</B> Aut ego aut tu. nam tibi
quadrimulum
<br>tuos pater peculiarem parvolo puero dedit.
<br><b>PHILOCR. </B>Quid erat ei nomen? si vera dicis, memoradum mihi.
<br><b>STAL.</B> Paegnium vocitatust, post vos indidistis Tyndaro.
<br><b>PHILOCR</B>. Cur ego te non novi? <b>STAL.</B> Quia mos est oblivisci
hominibus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>985</font>
<br>neque novisse cuius nihili sit faciunda gratia.
<br><b>PHILOCR.</B> Dic mihi, isne istic fuit, quem vendidisti meo patri,
<br>qui mihi peculiaris datus est? <b>STAL.</B> Huius filius.
<br><b>HEG.</B> Vivitne is homo? <b>STAL.</B> Argentum accepi, nil curavi
ceterum.
<br><b>HEG.</B> Quid tu ais? <b>PHILOCR.</B> Quin istic ipsust Tyndarus
tuos filius,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>990</font>
<br>ut quidem hic argumenta loquitur. nam is mecum a puero puer
<br>bene pudiceque educatust usque ad adulescentiam.
<br><b>HEG.</B> Et miser sum et fortunatus, si &lt;vos> vera dicitis;
<br>eo miser sum quia male illi feci, si gnatust meus.
<br>eheu, quom ego plus minusve feci quam &lt;me> aequom fuit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>995</font>
<br>quod male feci crucior; modo si infectum fieri possiet.
<br>sed eccum incedit huc ornatus haud ex suis virtutibus.</p>

<p><b>V.iv</B>
<br><b>TYNDARVS</B> Vidi ego multa saepe picta, quae Acherunti fierent
<br>cruciamenta, verum enim vero nulla adaeque est Acheruns
<br>atque ubi ego fui, in lapicidinis. illic ibi demumst locus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1000</font>
<br>ubi labore lassitudo est exigunda ex corpore.
<br>nam ubi illo adveni, quasi patriciis pueris aut monerulae,
<br>aut anites aut coturnices dantur, quicum lusitent,
<br>itidem mi haec advenienti upupa, qui me delectem, datast.
<br>sed erus eccum ante ostium, et erus alter eccum ex Alide&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1005</font>
<br>rediit. <b>HEG.</B> Salve, exoptate gnate mi. <b>TYND.</B> Hem, quid
gnate mi?
<br>attat, scio cur te patrem adsimules esse et me filium:
<br>quia mi item ut parentes lucis das tuendi copiam.
<br><b>PHILOCR</B>. Salve, Tyndare. <b>T.</B> Et tu, quoius causa hanc
aerumnam exigo.
<br><b>PHILOCR.</B> At nunc liber in divitias faxo venies. nam tibi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1010</font>
<br>pater hic est; hic servos, qui te huic hinc quadrimum surpuit,
<br>vendidit patri meo te sex minis, is te mihi
<br>parvolum peculiarem parvolo puero dedit:
<br>illic indicium fecit; nam hunc ex Alide huc reduximus.
<br><b>TYND.</B> Quid huius filium? <b>PHILOCR.</B> Intus eccum fratrem
germanum tuom.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1015</font>
<br>[<b>TYND.</B> Quid tu ais? adduxtin illum huius captivom filium?
<br><b>PHILOCR.</B> Quin, inquam, intus hic est. <b>T.</B> Fecisti edepol
et recte et bene.
<br><b>PHILOCR.</B> Nunc tibi pater hic est: hic fur est tuos, qui parvom
hinc te abstulit.
<br><b>TYND.</B> At ego hunc grandis grandem natu ob furtum ad carnificem
dabo.
<br><b>PHILOCR.</B> Meritus est. <b>T.</B> Ergo edepol &lt;merito> meritam
mercedem dabo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1020</font>
<br>sed &lt;tu> dic oro: pater meus tune es? <b>HEG.</B> Ego sum, gnate
mi.
<br><b>TYND.</B> Nunc demum in memoriam redeo, cum mecum recogito.]
<br>nunc edepol demum in memoriam regredior, audisse me
<br>quasi per nebulam, Hegionem meum patrem vocarier.
<br><b>HEG.</B> Is ego sum. <b>PHILOCR.</B> Compedibus quaeso ut tibi sit
levior filius&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1025</font>
<br>atque huic gravior servos. <b>HEG.</B> Certum est principio id praevortier.
<br>eamus intro, ut arcessatur faber, ut istas compedes
<br>tibi adimam, huic dem. <b>STAL.</B> Quoi peculi nihil est, recte feceris.
</p>

<p><b>CATERVA</B>
</p>

<p>Spectatores, ad pudicos mores facta haec fabula est,
<br>neque in hac subigitationes sunt neque ulla amatio&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1030</font>
<br>nec pueri suppositio nec argenti circumductio,
<br>neque ubi amans adulescens scortum liberet clam suom patrem.
<br>huius modi paucas poetae reperiunt comoedias,
<br>ubi boni meliores fiant. nunc vos, si vobis placet
<br>et si placuimus neque odio fuimus, signum hoc mittite:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1035</font>
<br>qui pudicitiae esse voltis praemium, plausum date.</p>

<div class="footer">
	<p>
		<a href="/plautus.html">Plautus</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY>
</HTML>