<html>
	<head>
		<title>
			Plautus: Epidicus
		</title>
		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>
<p class=pagehead>T. MACCI PLAVTI EPIDICVS</p>

<p class=border></P>

<p>
<b>PERSONAE</B>
</p>

<p>
EPIDICVS SERVVS<br>
THESPRIO SERVVS<br>
STRATIPPOCLES ADVLESCENS<br>
CHAERIBVLVS ADVLESCENS<br>
PERIPHANES SENEX<br>
APOECIDES SENEX<br>
FIDICINA<br>
MILES<br>
PHILIPPA MVLIER<br>
ACROPOLISTIS FIDICINA<br>
DANISTA<br>
TELESTIS VIRGO
</p>

<p class=shortborder></p>

<p>
<b>ARGVMENTVM</B><br>
Emit fidicinam, filiam credens, senex<br>
Persuasu servi, atque conductam<br>
Iterum pro amica ei subiecit filii.<br>
Dat erili argentum. eo sororem destinat<br>
Imprudens iuvenis. compressae ac militis<br>
Cognoscit opera sibi senex os sublitum &#151;<br>
Vt ille amicam, haec quaerebat filiam &#151;<br>
Sed inventa gnata servolum emittit manu.
</p>

<p class=shortborder></p>

<p>
<b>ACTVS I</B>
</P>

<p>
<b>I.i</B><br>
<b>EPIDICVS</B> Heus, adulescens. <b>THESPRIO</B> Quis properantem
me<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;reprehendit
pallio?<br>
<b>EP.</B> Familiaris. <b>TH.</B> Fateor, nam odio es nimium familiariter.<br>
<b>EP.</B> Respice vero, <b>THESPRIO</B>. <b>TH.</B> Oh,<br>
Epidicumne ego conspicor?<br>
<b>EP.</B> Satis recte oculis uteris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;5<br>
<b>TH.</B> Salve. <b>EP.</B> Di dent quae velis.<br>
venire salvom gaudeo. <b>TH.</B> Quid ceterum? <b>EP.</B> Quod eo adsolet:<br>
cena tibi dabitur. <b>TH.</B> Spondeo. <b>EP.</B> Quid? <b>TH.</B>
Me accepturum, si dabis.<br>
<b>EP.</B> Quid tu agis? ut vales? exemplum adesse intellego. euge,<br>
corpulentior videre atque habitior. <b>TH.</B> Huic gratia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;10<br>
<b>EP.</B> Quam quidem te iam diu<br>
perdidisse oportuit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;11a<br>
<b>T.</B> Minus iam furtificus sum quam antehac. <b>E.</B> Quid ita?
<b>T.</B>
Rapio propalam.<br>
<b>EP.</B> Di immortales te infelicent, ut tu es gradibus grandibus.<br>
nam ut apud portum te conspexi, curriculo occepi sequi:<br>
vix adipiscendi potestas modo fuit. <b>TH.</B> Scurra es. <b>EP.</B>
Scio&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;15<br>
te esse equidem hominem militarem. <b>TH.</B> Audacter quam vis dicito.<br>
quid ais? perpetuen valuisti? <b>EP.</B> Varie. <b>TH.</B> Qui varie
valent,<br>
capreaginum hominum non placet mihi neque pantherinum genus.<br>
<b>EP.</B> Quid tibi vis dicam nisi quod est? ut illae res? responde.
<b>TH.</B>
Probe.<br>
<b>EP.</B> Quid erilis noster filius? <b>TH.</B> Valet pugilice atque
athletice.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;20<br>
<b>EP.</B> Voluptabilem mihi nuntium tuo adventu adportas, <b>THESPRIO</B>.<br>
sed ubist is? <b>TH.</B> Advenit simul. <b>EP.</B> Vbi is ergo est?
nisi si in vidulo<br>
aut si in mellina attulisti. <b>TH.</B> Di te perdant. <b>EP.</B> Te
volo &#151;<br>
percontari: operam da, opera reddetur tibi.<br>
<b>TH.</B> Ius dicis. <b>EP.</B> Me decet. <b>TH.</B> Iam tu autem
nobis praeturam geris?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;25<br>
<b>EP.</B> Quem dices digniorem esse hominem hodie Athenis alterum?<br>
<b>TH.</B> At unum a praetura tua,<br>
Epidice, abest. <b>EP.</B> Quidnam? <b>TH.</B> Scies:<br>
lictores duo, duo ulmei<br>
fasces virgarum. <b>EP.</B> Vae tibi.<br>
sed quid ais? <b>TH.</B> Quid rogas? <b>EP.</B> Vbi arma sunt Stratippocli?<br>
<b>T.</B> Pol illa ad hostis transfugerunt. <b>E.</B> Armane? <b>T.</B>
Atque equidem cito.&nbsp;&nbsp;&nbsp;&nbsp;&nbsp;&nbsp;&nbsp;&nbsp;30<br>
<b>EP.</B> Serione dicis tu?<br>
<b>TH.</B> Serio, inquam: hostes habent.<br>
<b>EP.</B> Edepol facinus improbum. <b>TH.</B> At iam ante alii fecerunt
idem.<br>
erit illi illa res honori. <b>EP.</B> Qui? <b>TH.</B> Quia ante aliis
fuit.<br>
Mulciber, credo, arma fecit quae habuit Stratippocles:<br>
travolaverunt ad hostis. <b>EP.</B> Tum ille prognatus Theti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;35<br>
sine perdat: alia apportabunt ei Nerei filiae.<br>
id modo videndum est, ut materies suppetat scutariis,<br>
si in singulis stipendiis is ad hostis exuvias dabit.<br>
<b>TH.</B> Supersede istis rebus iam. <b>EP.</B> Tu ipse, ubi lubet,
finem face.<br>
<b>TH.</B> Desiste percontarier. <b>EP.</B> Loquere ipse: ubist Stratippocles?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;40<br>
<b>TH.</B> Est causa qua causa simul mecum ire veritust. <b>EP.</B>
Quidnam id est?<br>
<b>TH.</B> Patrem videre se nevolt etiam nunc. <b>EP.</B> Quapropter?
<b>TH.</B>
Scies.<br>
quia forma lepida et liberali captivam adulescentulam<br>
de praeda mercatust. <b>EP.</B> Quid ego ex te audio? <b>TH.</B> Hoc
quod fabulor.<br>
<b>EP.</B> Cur eam emit? <b>TH.</B> Animi causa. <b>EP.</B> Quot illic
homo animos habet?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;45<br>
nam certo, prius quam hinc ad legionem abiit domo,<br>
ipsus mandavit mi, ab lenone ut fidicina,<br>
quam amabat, emeretur sibi. id ei impetratum reddidi.<br>
<b>TH.</B> Vtcumque in alto ventust, Epidice, exim velum vortitur.<br>
<b>EP.</B> Vae misero mihi, male perdidit me. <b>TH.</B> Quid istuc?
quidnam est?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;50<br>
<b>EP.</B> Quid istanc quam emit, quanti eam emit? <b>TH.</B> Vili.
<b>EP.</B>
Haud istuc te rogo.<br>
<b>TH.</B> Quid igitur? <b>EP.</B> Quot minis? <b>TH.</B> Tot &#151; quadraginta
minis.<br>
id adeo argentum ab danista apud Thebas sumpsit faenore,<br>
in dies minasque argenti singulas nummis. <b>EP.</B> Papae.<br>
<b>TH.</B> Et is danista advenit una cum eo, qui argentum petit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;55<br>
<b>EP.</B> Di immortales, ut ego interii basilice. <b>TH.</B> Quid
iam? aut quid est,<br>
Epidice? <b>EP.</B> Perdidit me. <b>TH.</B> Quis? <b>EP.</B> Ille qui
arma perdidit.<br>
<b>TH.</B> Nam quid ita? <b>EP.</B> Quia cottidie ipse ad me ab legione
epistulas<br>
mittebat &#151; sed taceam optumum est,<br>
plus scire satiust quam loqui servom hominem. ea sapientia est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;60<br>
<b>TH.</B> Nescio edepol quid tu timidus es, trepidas, Epidice, ita
voltum tuom~<br>
videor videre commeruisse hic me absente in te aliquid mali.<br>
<b>EP.</B> Potin ut molestus ne sies? <b>TH.</B> Abeo. <b>EP.</B> Asta,
abire hinc non sinam.<br>
<b>TH.</B> Quid nunc me retines? <b>EP.</B> Amatne istam quam emit
de praeda? <b>TH.</B> Rogas?<br>
deperit. <b>EP.</B> Detegetur corium de tergo meo. ~&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;65<br>
<b>TH.</B> Plusque amat quam te umquam amavit. <b>EP.</B> Iuppiter
te perduit.<br>
<b>TH.</B> Mitte nunciam, nam ille me vetuit domum<br>
venire, ad Chaeribulum iussit huc in proxumum;<br>
ibi manere iussit, eo venturust ipsus. <b>EP.</B> Quid ita? <b>TH.</B>
Dicam:<br>
quia patrem prius convenire se non volt neque conspicari,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;70<br>
quam id argentum, quod debetur pro illa, denumeraverit.<br>
<b>EP.</B> Eu edepol res turbulentas. <b>TH.</B> Mitte me ut eam nunciam.<br>
<b>EP.</B> Haecine ubi scibit senex,<br>
puppis pereunda est probe.<br>
<b>TH.</B> Quid istuc ad me attinet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;75<br>
quo tu intereas modo?<br>
<b>EP.</B> Quia perire solus nolo, te cupio perire mecum,<br>
benevolens cum benevolente. <b>TH.</B> Abi in malam rem maxumam a me<br>
cum istac condicione. <b>EP.</B> I sane, siquidem festinas magis.<br>
<b>TH.</B> Numquam hominem quemquam conveni, unde abierim lubentius.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;80<br>
<b>EP.</B> Illic hinc abiit. solus nunc es. quo in loco haec res sit
vides,<br>
Epidice: nisi quid tibi in tete auxili est, absumptus es.<br>
tantae in te impendent ruinae: nisi suffulcis firmiter,<br>
non potes subsistere, itaque in te inruont montes mali.<br>
neque ego nunc quo modo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;85<br>
me expeditum ex impedito faciam, consilium placet.<br>
ego miser perpuli<br>
meis dolis senem, ut censeret suam sese emere filiam:<br>
is suo filio<br>
fidicinam emit, quam ipse amat, quam abiens mandavit mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;90<br>
si sibi nunc alteram<br>
ab legione adduxit animi causa, corium perdidi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;91a<br>
nam ubi senex senserit<br>
sibi data esse verba, virgis dorsum despoliet meum.<br>
at enim tu praecave.<br>
at enim &#151; bat enim, nihil est istuc. plane hoc corruptumst caput.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;95<br>
nequam homo es, Epidice.<br>
qui lubidost male loqui?<br>
quia tu tete deseris.<br>
quid faciam? men rogas?<br>
tu quidem antehac aliis solebas dare consilia mutua.<br>
aliquid aliqua reperiundumst. sed ego cesso ire obviam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;100<br>
adulescenti, ut quid negoti sit sciam. atque ipse illic est.<br>
tristis est. cum Chaeribulo incedit aequali suo.<br>
huc concedam, orationem unde horum placide persequar.
</p>

<p>
<b>I.ii</B><br>
<b>STRATIPPOCLES</B> Rem tibi sum elocutus omnem, Chaeribule, atque
admodum<br>
meorum maerorum atque amorum summam edictavi tibi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;105<br>
<b>CHAERIBVLVS</B> Praeter aetatem et virtutem stultus es, Stratippocles.<br>
idne pudet te, quia captivam genere prognatam bono<br>
de praeda es mercatus? quis erit, vitio qui id vortat tibi?<br>
<b>STR.</B> Qui invident omnes inimicos mi illoc facto repperi;<br>
at pudicitiae eius numquam nec vim nec vitium attuli.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;110<br>
<b>CHAER.</B> Iam istoc probior [es] meo quidem animo, cum in amore
temperes.<br>
<b>STR.</B> Nihil agit qui diffidentem verbis solatur suis;<br>
is est amicus, qui in re dubia re iuvat, ubi rest opus.<br>
<b>CHAER.</B> Quid tibi me vis facere? <b>STR.</B> Argenti dare quadraginta
minas,<br>
quod danistae detur, unde ego illud sumpsi faenore.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;115<br>
<b>CHAER.</B> Si hercle haberem *** <b>STR.</B> Nam quid te igitur
retulit<br>
beneficum esse oratione, si ad rem auxilium emortuom est?<br>
<b>CHAER.</B> Quin edepol egomet clamore differor, difflagitor.<br>
<b>STR.</B> Malim istius modi mihi amicos furno mersos quam foro.<br>
sed operam Epidici nunc me emere pretio pretioso velim.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;120<br>
quem quidem ego hominem irrigatum plagis pistori dabo,<br>
nisi hodie prius comparassit mihi quadraginta minas,<br>
quam argenti fuero elocutus ei postremam syllabam.<br>
<b>EP.</B> Salva res est: bene promittit, spero servabit fidem.<br>
sine meo sumptu paratae iam sunt scapulis symbolae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;125<br>
aggrediar hominem. advenientem peregre erum suom Stratippoclem<br>
impertit salute servos Epidicus. <b>STR.</B> Vbi is est? <b>EP.</B>
Adest.<br>
salvom huc advenisse &#151; <b>STR.</B> Tam tibi istuc credo quam mihi.<br>
<b>EP.</B> Benene usque valuisti? <b>STR.</B> A morbo valui, ab animo
aeger fui.<br>
<b>EP.</B> Quod ad me attinuit, ego curavi: quod mandavisti mihi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;130<br>
impetratum est, empta ancilla, quod tute ad me litteras<br>
missiculabas. <b>STR.</B> Perdidisti omnem operam. <b>EP.</B> Nam qui
perdidi?<br>
<b>STR.</B> Quia meo neque cara est cordi neque placet. <b>EP.</B>
Quid retulit<br>
mihi tanto opere te mandare et mittere ad me epistulas?<br>
<b>STR.</B> Illam amabam olim, nunc iam alia cura impendet pectori.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;135<br>
<b>EP.</B> Hercle miserum est ingratum esse homini id quod facias bene.<br>
ego quod bene feci male feci, quia amor mutavit locum.<br>
<b>STR.</B> Desipiebam mentis, cum illa scripta mittebam tibi.<br>
<b>EP.</B> Men piacularem oportet fieri ob stultitiam tuam,<br>
ut meum tergum tuae stultitiae subdas succidaneum?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;140<br>
<b>STR.</B> Quid istic? verba facimus. huic homini opust quadraginta
minis<br>
celeriter calidis, danistae quas resolvat, et cito.<br>
<b>EP.</B> Dic modo unde auferre me vis. a quo trapezita peto?<br>
<b>STR.</B> Vnde libet. nam ni ante solem occasum elo *<br>
meam domum ne inbitas: tu te in pistrinum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;145<br>
<b>EP.</B> Facile tu istuc sine periclo et cura, corde libero<br>
fabulare; novi ego nostros: mihi dolet cum ego vapulo.<br>
<b>STR.</B> Quid tu nunc? patierin ut ego me interimam? <b>EP.</B>
Ne feceris.<br>
ego istuc accedam periclum potius atque audaciam.<br>
<b>STR.</B> Nunc places, nunc ego te laudo. <b>EP.</B> Patiar ego istuc
quod lubet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;150<br>
<b>STR.</B> Quid illa fiet fidicina igitur? <b>EP.</B> Aliqua res reperibitur,<br>
aliqua ope exsolvar, extricabor aliqua. <b>STR.</B> Plenus consili
es.<br>
novi ego te. <b>EP.</B> Est Euboicus miles locuples, multo auro potens,<br>
qui ubi tibi istam emptam esse scibit atque hanc adductam alteram,<br>
continuo te orabit ultro ut illam tramittas sibi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;155<br>
sed ubi illa est quam tu adduxisti tecum? <b>STR.</B> Iam faxo hic
erit.<br>
<b>CH.</B> Quid hic nunc agimus? <b>ST.</B> Eamus intro huc ad te,
ut hunc hodie diem<br>
luculentum habeamus. &#151; <b>EP.</B> Ite intro, ego de re argentaria<br>
iam senatum convocabo in corde consiliarium,<br>
quoi potissimum indicatur bellum unde argentum auferam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;160<br>
Epidice, vide quid agas, ita res subito haec obiectast tibi;<br>
non enim nunc tibi dormitandi neque cunctandi copia est:<br>
adeundumst. senem oppugnare certumst consilium mihi.<br>
i abi intro atque adulescenti dic iam nostro erili filio,<br>
ne hinc foras ambulet neve usquam obviam veniat seni.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;165
</p>

<p class=shortborder></p>

<p>
<b>ACTVS II</B>
</P>

<P>
<b>II.i</B><br>
<b>APOECIDES</B> Plerique homines, quos cum nil refert pudet,<br>
ubi pudendum est ibi eos deserit pudor,<br>
quom usus est ut pudeat.<br>
is adeo tu es. quid est quod pudendum siet,<br>
genere natam bono pauperem domum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;170<br>
ducere te uxorem?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;170a<br>
praesertim eam, qua ex tibi commemores hanc quae domist<br>
filiam prognatam.<br>
<b>PERIPHANES</B> Revereor filium. <b>AP.</B> At pol ego te credidi<br>
uxorem, quam tu extulisti, pudore exsequi,<br>
cuius quotiens sepulcrum vides, sacruficas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;175<br>
ilico Orco hostiis, neque adeo iniuria,<br>
quia licitumst eam tibi vivendo vincere. <b>PER.</B> Oh,<br>
Hercules ego fui, dum illa mecum fuit;<br>
neque sexta aerumna acerbior Herculi, quam illa mihi obiectast.<br>
<b>AP.</B> Pulcra edepol dos pecuniast. <b>PER.</B> Quae quidem pol
non maritast. 180
</p>

<p>
<b>II.ii</B><br>
<b>EPIDICVS</B> St, tacete, habete animum bonum.<br>
liquido exeo foras auspicio, avi sinistra;<br>
acutum cultrum habeo, senis qui exenterem marsuppium.<br>
sed eccum ipsum ante aedis conspicor (cum) Apoecide&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;184-185<br>
qualis volo vetulos duo. 186<br>
iam ego me convortam in hirudinem atque eorum exsugebo sanguinem,<br>
senati qui columen cluent.<br>
* * *&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;188a<br>
<b>(AP.)</B> continuo ut maritus fiat. <b>PER.</B> Laudo consilium
tuom.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;189-190<br>
nam ego illum audivi in amorem haerere apud nescio quam fidicinam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;191<br>
id ego excrucior. <b>EP.</B> Di hercle omnis me adiuvant augent amant:<br>
ipsi hi quidem mihi dant viam, quo pacto ab se argentum auferam.<br>
age nunciam orna te, Epidice, et palliolum in collum conice<br>
itaque adsimulato quasi per urbem totam hominem quaesiveris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;195<br>
age, si quid agis. di immortales, utinam conveniam domi<br>
Periphanem, per omnem urbem quem sum defessus quaerere:<br>
per medicinas, per tonstrinas, in gymnasio atque in foro,<br>
per myropolia et lanienas circumque argentarias.<br>
rogitando sum raucus factus, paene in cursu concidi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;200<br>
<b>PER.</B> Epidice. <b>EP.</B> Epidicum quis est qui revocat? <b>PER.</B>
Ego sum, Periphanes.<br>
<b>AP.</B> Et ego Apoecides sum. <b>EP.</B> Et ego quidem sum Epidicus.
sed, ere, optuma<br>
vos video opportunitate ambo advenire. <b>PER.</B> Quid rei est?<br>
<b>EP.</B> Mane &lt;dum>, sine respirem quaeso. <b>PER.</B> Immo adquiesce.
<b>EP.</B>
Animo malest.<br>
<b>A.</B> Recipe anhelitum. <b>P.</B> Clementer, requiesce. <b>E.</B>
Animum advortite.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;205<br>
a legione omnes remissi sunt domum Thebis. <b>AP.</B> &lt;Quis hoc><br>
dicit factum? <b>E.</B> Ego ita factum esse dico. <b>P.</B> Scin tu
istuc? <b>E.</B> Scio.<br>
<b>PER.</B> Qui tu scis? <b>EP.</B> Quia ego ire vidi milites plenis
viis;<br>
arma referunt et iumenta ducunt. <b>PER.</B> Nimis factum bene.<br>
<b>EP.</B> Tum captivorum quid ducunt secum! pueros, virgines,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;210<br>
binos, ternos, alius quinque; fit concursus per vias,<br>
filios suos quisque visunt. <b>PER.</B> Hercle rem gestam bene.<br>
<b>EP.</B> Tum meretricum numerus tantus, quantum in urbe omni fuit,<br>
obviam ornatae occurrebant suis quaeque amatoribus,<br>
eos captabant. id adeo qui maxime animum advorterim?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;215<br>
pleraeque eae sub vestimentis secum habebant retia.<br>
quom ad portam venio, atque ego illam illi video praestolarier<br>
et cum ea tibicinae ibant quattuor. <b>PER.</B> Quicum, Epidice?<br>
<b>EP.</B> Cum illa quam tuos gnatus annos multos deamat, deperit,<br>
ubi fidemque remque seque teque properat perdere;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;220<br>
ea praestolabatur illum apud portam. <b>PER.</B> Viden veneficam?<br>
<b>EP.</B> Sed vestita, aurata, ornata ut lepide, ut concinne, ut nove.<br>
<b>PER.</B> Quid erat induta? an regillam induculam an mendiculam?<br>
<b>EP.</B> Inpluviatam, ut istaec faciunt vestimentis nomina.<br>
<b>PER.</B> Vtin inpluvium induta fuerit? <b>EP.</B> Quid istuc tam
mirabile est?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;225<br>
quasi non fundis exornatae multae incedant per vias.<br>
at tributus quom imperatus est, negant pendi potis:<br>
illis quibus tributus maior penditur, pendi potest.<br>
quid istae, quae vesti quotannis nomina inveniunt nova?<br>
tunicam rallam, tunicam spissam, linteolum caesicium,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;230<br>
indusiatam, patagiatam, caltulam aut crocotulam,<br>
subparum aut subnimium, ricam, basilicum aut exoticum,<br>
cumatile aut plumatile, carinum aut cerinum &#151; gerrae maxumae.<br>
cani quoque etiam ademptumst nomen. <b>PER.</B> Qui? <b>EP.</B> Vocant
Laconicum.<br>
haec vocabula auctiones subigunt ut faciant viros.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;235<br>
<b>AP.</B> Quin tu ut occepisti loquere? <b>EP.</B> Occepere aliae
mulieres<br>
duae post me sic fabulari inter sese &#151; ego abscessi sciens<br>
paulum ab illis, dissimulabam earum operam sermoni dare;<br>
nec satis exaudibam, nec sermonis fallebar tamen,<br>
quae loquerentur. <b>PER.</B> Id lubidost scire. <b>EP.</B> Ibi illarum
altera&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;240<br>
dixit illi quicum ipsa ibat &#151; <b>PER.</B> Quid? <b>EP.</B> Tace ergo,
ut audias<br>
postquam illam sunt conspicatae, quam tuos gnatus deperit:<br>
'quam facile et quam fortunate evenit illi, obsecro,<br>
mulieri, quam liberare volt amator.' 'quisnam is est?'<br>
inquit altera illi. ibi illa nominat Stratippoclem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;245<br>
Periphanai filium. <b>PER.</B> Perii hercle. quid ego ex te audio?<br>
<b>EP.</B> Hoc quod actum est. egomet postquam id illas audivi loqui,<br>
coepi rursum vorsum ad illas pauxillatim accedere,<br>
quasi retruderet hominum me vis invitum. <b>PER.</B> Intellego.<br>
<b>EP.</B> Ibi illa interrogavit illam: 'qui scis? quis id dixit tibi?'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;250<br>
'quin hodie adlatae tabellae sunt ad eam a Stratippocle,<br>
eum argentum sumpsisse apud Thebas ab danista faenore,<br>
id paratum et sese ob eam rem id ferre. <b>PER.</B> Certo ego occidi.<br>
<b>EP.</B> Haec sic aibat: sic audivisse ex eapse atque epistula.<br>
<b>PER.</B> Quid ego nunc faciam? consilium a te expetesso, Apoecides.&nbsp;&nbsp;&nbsp;&nbsp;&nbsp;&nbsp;&nbsp;&nbsp;255<br>
<b>AP.</B> Reperiamus aliquid calidi conducibilis consili.<br>
nam ille quidem aut iam hic aderit, credo hercle, aut iam adest. <b>EP.</B>
Si aequom siet<br>
me plus sapere quam vos, dederim vobis consilium catum,<br>
quod laudetis, ut ego opino, uterque, <b>PER.</B> Ergo ubi id est,
Epidice?<br>
<b>EP.</B> Atque ad eam rem conducibile. <b>AP.</B> Quid istuc dubitas
dicere?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;260<br>
<b>EP.</B> Vos priores esse oportet, nos posterius dicere,<br>
qui plus sapitis. <b>PER.</B> Eia vero, age dic. <b>EP.</B> At deridebitis.<br>
<b>AP.</B> Non edepol faciemus. <b>EP.</B> Immo, si placebit, utitor,<br>
consilium si non placebit, reperitote rectius.<br>
mihi istic nec seritur nec metitur, nisi ea quae tu vis volo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;265<br>
<b>PER.</B> Gratiam habeo; fac participes nos tuae sapientiae.<br>
<b>EP.</B> Continuo arbitretur uxor tuo gnato atque ut fidicinam<br>
illam quam is volt liberare, quae illum corrumpit tibi,<br>
ulciscare atque ita curetur, usque ad mortem ut serviat.<br>
<b>AP.</B> Fieri oportet. <b>PER.</B> Facere cupio quidvis, dum id
fiat modo. <b>EP.</B> Em,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;270<br>
nunc occasiost faciundi, prius quam in urbem advenerit,<br>
sicut cras hic aderit, hodie non venit. <b>PER.</B> Qui scis? <b>EP.</B>
Scio.<br>
quia mihi alius dixit qui illinc venit, mane hic adfore.<br>
<b>PER.</B> Quin tu eloquere, quid faciemus? <b>EP.</B> Sic faciundum
censeo<br>
quasi tu cupias liberare fidicinam animi gratia&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;275<br>
quasique ames vehementer tu illam. <b>P.</B> Quam ad rem istuc refert?
<b>E.</B>
Rogas?<br>
ut enim praestines argento, prius quam veniat filius,<br>
atque ut eam te in libertatem dicas emere, <b>PER.</B> Intellego.<br>
<b>EP.</B> Vbi erit empta, ut aliquo ex urbe amoveas; nisi quid est
tua<br>
secus sententia. <b>PER.</B> Immo docte. <b>EP.</B> Quid tua autem,
Apoecides?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;280<br>
<b>AP.</B> Quid ego iam nisi te commentum nimis astute intellego?<br>
<b>EP.</B> Iam &lt;simul> igitur amota ei erit omnis consultatio<br>
nuptiarum, ne gravetur quod velis. <b>PER.</B> Vive sapis,<br>
et placet. <b>EP.</B> Tum tu igitur calide quidquid acturu's age.<br>
<b>PER.</B> Rem hercle loquere. <b>EP.</B> Et repperi, haec te qui
abscedat suspicio. 285<br>
<b>PER.</B> Sine me scire. <b>EP.</B> Scibis, audi. <b>AP.</B> Sapit
hic pleno pectore.<br>
<b>EP.</B> Opus est homine qui illo argentum deferat pro fidicina;<br>
nam te nolo neque opus factost. <b>PER.</B> Quid iam? <b>EP.</B> Ne
te censeat<br>
fili causa facere, <b>PER.</B> Docte. <b>EP.</B> Quo illum ab illa
prohibeas:<br>
ne qua ob eam suspicionem difficultas evenat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;290<br>
<b>PER.</B> Quem hominem inveniemus ad eam rem utilem? <b>EP.</B> Hic
erit optimus,<br>
hic poterit cavere recte, iura qui et leges tenet.<br>
<b>PER.</B> Epidico habeas gratiam. <b>EP.</B> Sed ego istuc faciam
sedulo:<br>
ego illum conveniam atque adducam hunc ad eum quoiast fidicina,<br>
atque argentum ego cum hoc feram. <b>P.</B> Quanti emi potest minimo?
<b>EP.</B>
Illane?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;295<br>
ad quadraginta fortasse eam posse emi minimo minis.<br>
verum si plus dederis, referam, nihil in ea re captiost.<br>
atque id non decem occupatum tibi erit argentum dies.<br>
<b>PER.</B> Quidum? <b>EP.</B> Quia enim mulierem alius illam adulescens
deperit,<br>
auro opulentus, magnus miles Rhodius, raptor hostium,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;300<br>
gloriosus: is emet illam de te et dabit aurum lubens.<br>
face modo, est lucrum hic tibi amplum. <b>P.</B> Deos quidem oro. <b>E.</B>
Impetras.<br>
<b>AP.</B> Quin tu is intro atque huic argentum promis? ego visam ad
forum.<br>
Epidice, eo veni. <b>EP.</B> Ne abitas prius quam ego ad te venero.<br>
<b>A.</B> Vsque opperiar. <b>P.</B> Sequere tu intro. <b>E.</B> I,
numera, nil ego te moror.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;305
</p>

<p>
<b>II.iii</B><br>
nullum esse opinor ego agrum in agro Attico<br>
aeque feracem quam hic est noster Periphanes:<br>
quin ex occluso atque obsignato armario<br>
decutio argenti tantum quantum mihi lubet.<br>
quod pol ego metuo si senex resciverit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;310<br>
ne ulmos parasitos faciat, quae usque attondeant.<br>
sed me una turbat res ratioque, Apoecidi<br>
quam ostendam fidicinam aliquam conducticiam.<br>
atque id quoque habeo: mane me iussit senex<br>
conducere aliquam fidicinam sibi huc domum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;315<br>
&lt;quae>, dum rem dinam faceret, cantaret sibi;<br>
ea conducetur atque ei praemonstrabitur<br>
quo pacto fiat subdola adversus senem.<br>
ibo intro, argentum accipiam ab damnoso sene.
</p>

<p class=shortborder></p>

<p>
<b>ACTVS III</B>
</P>

<P>
<b>III.i</B><br>
<b>STRATIPPOCLES</B> Expectando exedor miser atque exenteror,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;320<br>
quo modo mi Epidici blanda dicta evenant.<br>
nimis diu maceror: sitne quid necne sit,<br>
scire cupio. <b>CHAERIBVLVS</B> Per illam tibi copiam<br>
copiam parare aliam licet: scivi equidem in principio ilico<br>
nullam tibi esse in illo copiam. <b>STR.</B> Interii hercle ego.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;325<br>
<b>CHAER.</B> Absurde facis qui angas te animi; si hercle ego illum
semel prendero,<br>
numquam inridere nos illum inultum sinam servom hominem.<br>
<b>CHAER.</B> Quid illum facere vis, qui, tibi quoi divitiae domi maxumae
sunt,<br>
is nummum nullum habes neque sodali tuo in te copiast.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;329-330<br>
<b>CHAER.</B> Si hercle habeam, pollicear lubens, verum aliquid aliqua
aliquo modo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;331<br>
alicunde ab aliqui aliqua tibi spes est fore meliorem fortunam.<br>
<b>STR.</B> Vae tibi, muricide homo. <b>CHAER.</B> Qui tibi lubet mihi
male loqui?<br>
<b>STR.</B> Quippe tu mi aliquid aliquo modo alicunde ab aliquibus
blatis<br>
quod nusquamst neque ego id inmitto in aures meas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;335<br>
nec mihi plus adiumenti ~ades, quam ille qui numquam etiam natust.
</p>

<p>
<b>III.ii</B><br>
<b>EPIDICVS</B> Fecisti iam officium tuom, me meum nunc facere oportet.<br>
per hanc curam quieto tibi licet esse &#151; hoc quidem iam periit:<br>
ne quid tibi hinc in spem referas, oppido hoc pollinctum est;<br>
crede modo mihi: sic ego ago, sic egerunt nostri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;340<br>
pro di immortales, mihi hunc diem dedistis luculentum,<br>
ut facilem atque impetrabilem! sed ego hinc migrare cesso,<br>
ut importem in coloniam hunc &lt;meo> auspicio commeatum?<br>
mihi cesso, cum sto. sed quid hoc? ante aedis duo sodales,<br>
erum et Chaeribulum, conspicor. quid hic agitis? accipe hoc sis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;345<br>
<b>STR.</B> Quantum hic inest? <b>EP.</B> Quantum sat est, et plus
satis: superfit.<br>
decem minis plus attuli quam tu danistae debes.<br>
dum tibi ego placeam atque obsequar, meum tergum flocci facio.<br>
<b>STR.</B> Nam quid ita? <b>EP.</B> Quia ego tuom patrem faciam parenticidam.<br>
<b>STR.</B> Quid istuc est verbi? <b>EP.</B> Nil moror vetera et volgata
verba;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;350<br>
peratum ductarent: ego follitum ductitabo.<br>
nam leno omne argentum abstulit pro fidicina &#151; ego resolvi,<br>
manibus his denumeravi pater suam natam quam esse credit;<br>
nunc iterum ut fallatur pater tibique auxilium apparetur<br>
inveni: nam ita suasi seni atque hanc habui orationem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;355<br>
* * *&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;355a<br>
ut cum rediisses ne tibi eius copia esset. <b>STR.</B> Euge.<br>
* * *&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;356a<br>
<b>(EP.)</B> Ea iam domist pro filia. <b>STR.</B> &lt;Iam> teneo. <b>EP.</B>
Nunc cautorem<br>
dedit mihi ad hanc rem Apoecidem, is apud forum manet me,<br>
[quasique amaret] caveat. <b>STR.</B> Haud male. <b>EP.</B> Iam ipse
cautor captust.<br>
ipse in meo collo tuos pater cruminam collocavit;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;360<br>
is adornat, adveniens domi extemplo ut maritus fias.<br>
<b>STR.</B> Vno persuadebit modo, si illam, quae adducta est mecum,<br>
mi adempsit Orcus. <b>EP.</B> Nunc ego hanc astutiam institui.<br>
deveniam ad lenonem domum egomet solus, eum ego docebo,<br>
si quid ad eum adveniam, ut sibi esse datum argentum dicat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;365<br>
pro fidicina, argenti minas se habere quinquaginta &#151;<br>
quippe ego qui nudiustertius meis manibus denumeravi<br>
pro illa tua amica, quam pater suam filiam esse retur &#151;<br>
ibi leno sceleratum caput suom imprudens alligabit,<br>
quasi pro illa argentum acceperit, quae tecum adducta nunc est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;370<br>
<b>CHAER.</B> Vorsutior es quam rota figularis. <b>EP.</B> Iam ego
parabo<br>
aliquam dolosam fidicinam, nummo conducta quae sit,<br>
quae se emptam simulet, quae senes duo docte ludificetur.<br>
eam ducet simul Apoecides ad tuom patrem. <b>STR.</B> Vt parate.<br>
<b>EP.</B> Eam permeditatam, meis dolis astutiisque onustam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;375<br>
mittam. sed nimis longum loquor, diu me estis demorati.<br>
haec scitis iam ut futura sint. abeo. <b>STR.</B> Bene ambulato.<br>
<b>CHAER.</B> Nimis doctus ille &lt;est> ad male faciendum. <b>STR.</B>
Me equidem certo<br>
servavit consiliis suis. <b>CHAER.</B> Abeamus intro hinc ad me.<br>
<b>STR.</B> Atque aliquanto lubentius quam abs te sum egressus intus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;380<br>
virtute atque auspicio Epidici cum praeda in castra redeo.
</p>

<p>
<b>III.iii</B><br>
<b>PERIPHANES</B> Non oris causa modo homines aequom fuit<br>
sibi habere speculum, ubi os contemplarent suom,<br>
sed qui perspicere possent cor sapientiae,<br>
[igitur perspicere ut possent cordis copiam]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;385<br>
ubi id inspexissent, cogitarent postea,<br>
vitam ut vixissent olim in adulescentia.<br>
vel ego, qui dudum fili causa coeperam<br>
ego med excruciare animi, quasi quid filius<br>
meus deliquisset me erga aut quasi non plurima&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;390<br>
male facta mea essent solida in adulescentia.<br>
profecto deliramus interdum senes.<br>
[fuit conducibile hoc quidem mea sententia.]<br>
sed meus sodalis it cum praeda Apoecides.<br>
venire salvom mercatorem gaudeo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;395<br>
quid fit? <b>APOECIDES</B> Di deaeque te adiuvant. <b>PER.</B> Omen
placet.<br>
<b>AP.</B> Quin omini omnes suppetunt res prospere.<br>
sed tu hanc iube sis intro abduci. <b>PER.</B> Heus, foras<br>
exite huc aliquis. duce istam intro mulierem.<br>
atque audin? <b>SERVVS</B> Quid vis? <b>PER.</B> Cave siris cum filia&nbsp;&nbsp;&nbsp;&nbsp;&nbsp;&nbsp;&nbsp;&nbsp;400<br>
mea copulari hanc neque conspicere. iam tenes?<br>
in aediculam istanc sorsum concludi volo.<br>
divortunt mores virgini longe ac lupae.<br>
<b>AP.</B> Docte et sapienter dicis. ~ num nimis potest<br>
pudicitiam quisquam suae servare filiae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;405<br>
edepol ne istam temperi gnato tuo<br>
sumus praemercati. <b>PER.</B> Quid iam? <b>AP.</B> Quia dixit mihi<br>
iam dudum se alius tuom vidisse hic filium:<br>
hanc edepol rem apparabat. <b>PER.</B> Planum hercle hoc quidem est.<br>
<b>AP.</B> Ne tu habes servom graphicum et quantivis preti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;410<br>
non carust auro contra. ut ille fidicinam<br>
fecit &lt;sese ut> nesciret esse emptam tibi!<br>
ita ridibundam atque hilaram huc adduxit simul.<br>
<b>PER.</B> Mirum hoc qui potuit fieri. <b>AP.</B> Te pro filio<br>
facturum dixit rem esse divinam domi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;415<br>
quia Thebis salvos redierit. <b>PER.</B> Rectam institit.<br>
<b>AP.</B> Immo ipsus illi dixit conductam esse eam,<br>
quae hic administraret ad rem divinam tibi.<br>
[facturum hoc dixit rem esse divinam tibi domi]<br>
ego illic me autem sic assimulabam: quasi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;420<br>
stolidum, combardum me faciebam. <b>PER.</B> Em istuc decet.<br>
<b>AP.</B> Res magna amici apud forum agitur, ei volo<br>
ire advocatus. <b>PER.</B> At quaeso, ubi erit otium,<br>
revortere ad me extemplo. <b>AP.</B> Continuo hic ero.<br>
<b>PER.</B> Nihil homini amicost opportuno amicius:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;425<br>
sine tuo labore quod velis actumst tamen.<br>
ego si allegavissem aliquem ad hoc negotium<br>
minus hominem doctum minusque ad hanc rem callidum,<br>
os sublitum esset, itaque me albis dentibus<br>
meus derideret filius meritissumo. 430<br>
sed quis hic est quem &lt;ego> huc advenientem conspicor,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;435<br>
suam qui undantem chlamydem quassando facit?
</p>

<p>
<b>III.iv</B><br>
<b>MILES</B> Cave praeterbitas ullas aedis, quin roges,<br>
senex hic ubi habitat Periphanes Platenius.<br>
incertus tuom cave ad me rettuleris pedem.<br>
<b>PER.</B> Adulescens, si istunc hominem, quem tu quaeritas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;440<br>
tibi commonstrasso, ecquam abs te inibo gratiam?<br>
<b>MIL.</B> Virtute belli armatus promerui, ut mihi<br>
omnis mortalis agere deceat gratias.<br>
<b>PER.</B> Non repperisti, adulescens, tranquillum locum,<br>
ubi tuas virtutes explices, ut postulas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;445<br>
nam strenuiori deterior si praedicat<br>
suas pugnas, de illius illae fiunt sordidae.<br>
sed istum quem quaeris Periphanem Platenium,<br>
ego sum, si quid vis. <b>MIL.</B> Nempe quem in adulescentia<br>
memorant apud reges armis, arte duellica&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;450<br>
divitias magnas indeptum? <b>PER.</B> Immo si audias<br>
meas pugnas, fugias manibus dimissis domum.<br>
<b>MIL.</B> Pol ego magis unum quaero, meas cui praedicem,<br>
quam illum qui memoret suas mihi. <b>PER.</B> Hic non est locus;<br>
proin tu alium quaeras cui centones sarcias.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;455<br>
atque haec stultitiast me illi vitio vortere&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;431<br>
egomet quod factitavi in adulescentia,<br>
cum militabam: pugnis memorandis meis<br>
eradicabam hominum auris, quando occeperam.<br>
<b>MIL.</B> Animum advorte, ut quod ego ad te advenio intellegas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;456<br>
meam amicam audivi te esse mercatum. <b>PER.</B> Attatae,<br>
nunc demum scio ego hunc qui sit: quem dudum Epidicus<br>
mihi praedicavit militem. adulescens, itast<br>
ut dicis, emi. <b>MIL.</B> Volo te verbis pauculis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;460<br>
si tibi molestum non est. <b>PER.</B> Non edepol scio,<br>
molestum necne sit, nisi dicis quid velis.<br>
<b>MIL.</B> Mi illam ut tramittas, argentum accipias: adest.<br>
nam quid ego apud te vera parcam proloqui?<br>
ego illam volo hodie facere libertam meam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;465<br>
mihi concubina quae sit. <b>PER.</B> Te absolvam brevi:<br>
argenti quinquaginta mi illa empta est minis;<br>
si sexaginta mihi denumerantur minae,<br>
tuas possidebit mulier faxo ferias;<br>
atque ita profecto, ut eam ex hoc exoneres agro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;470<br>
<b>MIL.</B> Estne empta mi istis legibus? <b>PER.</B> Habeas licet.<br>
<b>MIL.</B> Conciliavisti pulchre. <b>PER.</B> Heus, foras educite<br>
quam introduxistis fidicinam. atque etiam fides,<br>
ei quae accessere, tibi addam dono gratiis.<br>
age accipe hanc sis. <b>MIL.</B> Quae te intemperiae tenent?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;475<br>
quas tu mihi tenebras trudis? quin tu fidicinam<br>
produci intus iubes. <b>PER.</B> Haec ergo est fidicina.<br>
hic alia nullast. <b>MIL.</B> Non mihi nugari potes.<br>
quin tu huc producis fidicinam Acropolistidem?<br>
<b>PER.</B> Haec inquamst. <b>MIL.</B> Non haec inquamst. non novisse
me&nbsp;&nbsp;&nbsp;&nbsp;&nbsp;&nbsp;&nbsp;&nbsp;480<br>
meam rere amicam posse? <b>PER.</B> Hanc, inquam, filius<br>
meus deperibat fidicinam. <b>MIL.</B> Haec non est ea.<br>
<b>P.</B> Quid? non est? <b>M.</B> Non est. <b>P.</B> Vnde haec igitur
gentiumst?<br>
equidem hercle argentum pro hac dedi. <b>MIL.</B> Stulte datum<br>
reor et peccatum largiter. <b>PER.</B> Immo haec east.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;485<br>
nam servom misi, qui illum sectari solet<br>
meum gnatum: is ipse hanc destinavit fidicinam.<br>
<b>MIL.</B> Em istic homo te articulatim concidit, senex,<br>
tuos servos. <b>PER.</B> Quid? concidit? <b>MIL.</B> Sic suspiciost,<br>
nam pro fidicina haec cerva supposita est tibi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;490<br>
senex, tibi os est sublitum plane et probe.<br>
ego illam requiram iam ubi ubi est. <b>PER.</B> Bellator, vale.<br>
euge, euge, Epidice, frugi es, pugnavisti, homo es,<br>
qui me emunxisti mucidum, minimi preti.<br>
mercatus te hodie est de lenone Apoecides?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;495<br>
<b>FIDICINA</B> Fando ego istunc hominem numquam audivi ante hunc diem,<br>
neque me quidem emere quisquam ulla pecunia<br>
potuit: plus iam sum libera quinquennium.<br>
<b>PER.</B> Quid tibi negotist meae domi igitur? <b>FID.</B> Audies.<br>
conducta veni, ut fidibus cantarem seni,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;500<br>
dum rem divinam faceret. <b>PER.</B> Fateor me omnium<br>
hominum esse Athenis Atticis minimi preti.<br>
sed tu novistin fidicinam Acropolistidem?<br>
<b>F.</B> Tam facile quam me. <b>P.</B> Vbi habitat? <b>F.</B> Postquam
liberast<br>
ubi habitet dicere admodum incerte scio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;505<br>
<b>PE.</B> Eho an libera illa est? quis eam liberaverit,<br>
volo scire, si scis. <b>FID.</B> Id quod audivi audies.<br>
Stratippoclem aiunt Periphanai filium<br>
absentem curavisse ut fieret libera.<br>
<b>PER.</B> Perii hercle, si istaec vera sunt; planissume&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;510<br>
meum exenteravit Epidicus marsuppium.<br>
<b>FID.</B> Haec sic audivi. numquid me vis ceterum?<br>
<b>PER.</B> Malo cruciatu ut pereas atque abeas cito.<br>
<b>FID.</B> Fides non reddis? <b>PER.</B> Neque fides neque tibias.<br>
propera igitur fugere hinc, si te di amant. <b>FID.</B> Abiero.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;515<br>
flagitio cum maiore post reddes tamen.<br>
<b>PER.</B> Quid nunc? qui in tantis positus sum sententiis, ~<br>
[eamne ego sinam impune? immo etiam si alterum<br>
tantum perdundumst, perdam potius quam sinam<br>
me impune irrisum esse, habitum depeculatui]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;520<br>
ei sic data esse verba praesenti palam!<br>
atque me minoris facio prae illo, qui omnium<br>
legum atque iurum fictor, conditor cluet;<br>
is etiam sese sapere memorat: malleum<br>
sapientiorem vidi excusso manubrio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;525
</p>

<p class=shortborder></p>

<p>
<b>ACTVS IV</B><
</P>

<P>
<b>IV.i</B><br>
<b>PHILIPPA</B> Si quid est homini miseriarum quod miserescat, miser
ex animost.<br>
id ego experior, cui multa in unum locum<br>
confluont, quae meum pectus pulsant simul:<br>
multiplex aerumna me exercitam habet,<br>
paupertas, pavor territat mentem animi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;530<br>
neque ubi meas spes collocem habeo usquam munitum locum.<br>
ita gnata mea hostiumst potita, neque ea nunc ubi sit scio.<br>
<b>PER.</B> Quis illaec est mulier, timido pectore peregre adveniens<br>
quae ipsa se miseratur? <b>PHIL.</B> In his dictust locis habitare
mihi<br>
Periphanes. <b>PER.</B> Me nominat haec; credo ego illi hospitio usus
venit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;535<br>
<b>PHIL.</B> Pervelim mercedem dare, qui monstret eum mihi hominem
aut ubi habitet.<br>
<b>PER.</B> Noscito ego hanc, nam videor nescio ubi mi vidisse prius.<br>
estne ea an non east quam animus retur meus?<br>
<b>PHIL.</B> Di boni, visitavi * * * antidhac?<br>
<b>PER.</B> Certo east * * * quam in Epidauro pauperculam memini comprimere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;540<br>
<b>PHIL.</B> Plane hicine est, qui mihi in Epidauro primus pudicitiam
pepulit.<br>
<b>PER.</B> Quae meo compressu peperit filiam quam domi nunc habeo.<br>
quid si adeam &#151; <b>PHIL.</B> Hau scio an congrediar &#151; <b>PER.</B>
Si haec east. <b>PHIL.</B><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Si is est homo, sicut<br>
anni multi dubia dant.<br>
<b>PER.</B> Longa dies meum incertat animum. sin east quam incerte
autumo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;545<br>
hanc congrediar astu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;545a<br>
<b>PHIL.</B> Muliebris adhibenda mihi malitia nunc est.<br>
<b>PER.</B> Compellabo. <b>PHIL.</B> Orationis aciem contra conferam.<br>
<b>PER.</B> Salva sis. <b>PHIL.</B> Salutem accipio mi et meis. <b>PER.</B>
Quid ceterum?<br>
<b>PHIL.</B> Salvos sis: quod credidisti reddo. <b>PER.</B> Haud accuso
fidem.<br>
novin ego te? <b>PHIL.</B> Si ego te novi, animum inducam, ut tu noveris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;550<br>
<b>PER.</B> Vbi te visitavi? <b>PHIL.</B> Inique iniuriu's. <b>PER.</B>
Quid iam? <b>PHIL.</B> Quia<br>
tuae memoriae interpretari me aequom censes. <b>PER.</B> Commode<br>
fabulata es. <b>PH.</B> Mira memoras. &lt;<b>P.</B> Te memini >&#151; <b>PH.</B>
Em istuc rectius.<br>
<b>P.</B> Meministin &#151; <b>PH.</B> Memini id quod memini. <b>P.</B>
At in Epidauro &#151; <b>PH.</B> Ah, guttula<br>
pectus ardens mi aspersisti. <b>PER.</B> Virgini pauperculae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;555<br>
tuaeque matri me levare paupertatem? <b>PHIL.</B> Tun is es,<br>
qui per voluptatem tuam in me aerumnam obsevisti gravem?<br>
<b>PER.</B> Ego sum. salve. <b>PHIL.</B> Salva sum, quia te esse salvom
sentio.<br>
<b>PER.</B> Cedo manum. <b>PHIL.</B> Accipe. aerumnosam et miseriarum
compotem<br>
mulierem retines. <b>PER.</B> Quid est quod voltus turbatust tuos?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;560<br>
<b>PHIL.</B> Filiam quam ex te suscepi &#151; <b>PER.</B> Quid eam? <b>PHIL.</B>
Eductam perdidi.<br>
hostium est potita. <b>PER.</B> Habe animum lenem et tranquillum. tace.<br>
domi meae eccam salvam et sanam. nam postquam audivi ilico<br>
ex meo servo, illam esse captam, continuo argentum dedi,<br>
ut emeretur. ille eam rem adeo sobrie et frugaliter&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;565<br>
accuravit, ut&lt;ut > ad alias res est impense inprobus.<br>
<b>PHIL.</B> Fac videam, si mea, si salva &lt;mihi sit>. <b>PE.</B>
Eho, istinc, Canthara,<br>
iube Telestidem huc prodire filiam ante aedis meam,<br>
ut suam videat matrem. <b>PHIL.</B> Remigrat animus nunc demum mihi.
</p>

<p>
<b>IV.ii</B><br>
<b>ACROPOLISTIS</B> Quid est, pater, quod me excivisti ante aedis?
<b>PER.</B>
Vt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;570<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;matrem tuam<br>
videas, adeas, advenienti des salutem atque osculum.<br>
<b>ACR.</B> Quam meam matrem? <b>PER.</B> Quae exanimata exsequitur
aspectum tuom.<br>
<b>PHIL.</B> Quis istaec est quam tu osculum mihi ferre iubes? <b>PER.</B>
Tua filia.<br>
<b>PHIL.</B> Haecine? <b>PER.</B> Haec. <b>PHIL.</B> Egone osculum
huic dem? <b>PER.</B> Quor<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;non, quae ex te nata sit?<br>
<b>PHIL.</B> Tu homo insanis. <b>PER.</B> Egone? <b>PHIL.</B> Tune.
<b>PER.</B>
Quor? <b>PHIL.</B>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;575<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Quia ego hanc quae siet<br>
neque scio neque novi, neque ego hanc oculis vidi ante hunc diem.<br>
<b>PER.</B> Scio quid erres: quia vestitum atque ornatum immutabilem<br>
habet haec, * * *<br>
<b>PH.</B> * * * aliter catuli longe olent, aliter suis.<br>
ne ego eam novisse * <b>PER.</B> Pro deum atque hominum fidem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;580<br>
quid? ego lenocinium facio, qui habeam alienos domi<br>
atque argentum egurgitem domo prosus? quid tu, quae patrem<br>
tuom vocas me atque osculare, quid stas stupida? quid taces?<br>
<b>ACR.</B> Quid loquar vis? <b>PER.</B> Haec negat se tuam esse matrem.
<b>ACR.</B>
Ne fuat,<br>
si non volt: equidem hac invita tamen ero matris filia;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;585<br>
non med istanc cogere aequom est meam esse matrem, si nevolt.<br>
<b>PER.</B> Cur me igitur patrem vocabas? <b>ACR.</B> Tua istaec culpast,
non mea.<br>
non patrem ego te nominem, ubi tu tuam me appellas filiam?<br>
hanc quoque etiam, si me appellet filiam, matrem vocem.<br>
negat haec filiam me suam esse: non ergo haec mater mea est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;590<br>
postremo haec mea culpa non est: quae didici dixi omnia;<br>
Epidicus mihi fuit magister. <b>PER.</B> Perii, plaustrum perculi.<br>
<b>ACR.</B> Numquid ego ibi, pater, peccavi? <b>PER.</B> Si hercle
te umquam audivero<br>
me patrem vocare, vitam tuam ego interimam. <b>ACR.</B> Non voco.<br>
ubi voles pater esse, ibi esto; ubi noles, ne fueris pater.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;595<br>
<b>PHIL.</B> Quid, &lt;si> ob eam rem hanc emisti, quia tuam gnatam
es ratus,<br>
quibus de signis agnoscebas? <b>PER.</B> Nullis. <b>PHIL.</B> Qua re
filiam<br>
credidisti nostram? <b>PER.</B> Servos Epidicus dixit mihi.<br>
<b>PHIL.</B> Quid si servo aliter visumst, non poteras novisse, obsecro?
~<br>
<b>PER.</B> Quid ego, qui illam ut primum vidi, numquam vidi postea?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;600<br>
<b>PHIL.</B> Perii misera. <b>PER.</B> Ne fle, mulier. intro abi, habe
animum bonum;<br>
ego illam reperiam. <b>PHIL.</B> Hinc Athenis civis eam emit Atticus:<br>
adulescentem equidem dicebant emisse. <b>PER.</B> Inveniam, tace.<br>
abi modo intro atque hanc asserva Circam Solis filiam.<br>
ego relictis rebus Epidicum operam quaerendo dabo:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;605<br>
si invenio, exitiabilem ego illi faciam hunc ut fiat diem.
</p>

<p class=shortborder></p>

<p>
<b>ACTVS V</B>
</P>

<P>
<b>V.i</B><br>
<b>STRATIPPOCLES</B> Male morigerus mi est danista, qui a me argentum
non petit<br>
neque illam adducit quae &lt;empta> ex praedast. sed eccum incedit
Epidicus.<br>
quid illuc est quod illi caperrat frons severitudine?<br>
<b>EPIDICVS</B> Si undecim deos praeter sese secum adducat Iuppiter,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;610<br>
ita non omnes ex cruciatu poterunt eximere Epidicum.<br>
Periphanem emere lora vidi, ibi aderat una Apoecides;<br>
nunc homines me quaeritare credo. senserunt, sciunt<br>
sibi data esse verba. <b>STR.</B> Quid agis, mea commoditas? <b>EP.</B>
Quod miser.<br>
<b>STR.</B> Quid est tibi? <b>EP.</B> Quin tu mi adornas ad fugam viaticum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;615<br>
prius quam pereo? nam per urbem duo defloccati senes<br>
quaeritant me, in manibus gestant copulas secum simul.<br>
<b>STR.</B> Habe bonum animum. <b>EP.</B> Quippe ego quoi libertas
in mundo sitast.<br>
<b>STR.</B> Ego te servabo. <b>EP.</B> Edepol me illi melius, si nacti
fuant.<br>
sed quis haec est muliercula et ille gravastellus qui venit?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;620<br>
<b>STR.</B> Hic est danista, haec illa est autem, quam emi de praeda.
<b>EP.</B>
Haecinest?<br>
<b>STR.</B> Haec est. estne ita ut tibi dixi? aspecta et contempla,
Epidice:<br>
usque ab unguiculo ad capillum summumst festivissuma.<br>
estne consimilis quasi cum signum pictum pulchre aspexeris?<br>
<b>EP.</B> Ex tuis verbis meum futurum corium pulchrum praedicas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;625<br>
quem Apella atque Zeuxis duo pingent pigmentis ulmeis.<br>
<b>STR.</B> Di immortales, sicin iussi ad me ires? pedibus ~ pulmunes<br>
qui perhibetur prius venisset quam tu advenisti mihi.<br>
<b>DANISTA</B> Haec edepol remorata med est. <b>STR.</B> Siquidem istius
gratia<br>
id remoratu's quod ista voluit, nimium advenisti cito.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;630<br>
<b>DAN.</B> Age age, absolve &lt;me> atque argentum numera, ne comites
morer.<br>
<b>ST.</B> Pernumeratumst. <b>DA</B>.Tene cruminam: huc inde. <b>ST.</B>
Sapienter venis.<br>
opperire, dum effero ad te argentum. <b>DAN.</B> Matura. <b>STR.</B>
Domist.<br>
<b>EP.</B> Satin ego oculis utilitatem optineo sincere an parum?<br>
videon ego Telestidem te, Periphanai filiam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;635<br>
ex Philippa matre natam Thebis, Epidauri satam?<br>
<b>TELESTIS</B> Quis tu homo es, qui meum parentum nomen memoras et
meum?<br>
<b>EP.</B> Non me nosti? <b>TEL.</B> Quod quidem nunc veniat in mentem
mihi.<br>
<b>EP.</B> Non meministi me auream ad te afferre natali die<br>
lunulam atque anellum aureolum in digitum? <b>TEL.</B> Memini, mi homo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;640<br>
tune is es? <b>EP.</B> Ego sum, et istic frater, qui te mercatust,
tuos.<br>
* * * alia matre, uno patre.<br>
<b>TEL.</B> Quid pater meus? vivit? <b>EP.</B> Animo liquido et tranquillo
es, tace.<br>
<b>TEL.</B> Di me ex perdita servatam cupiunt, si vera autumas.<br>
<b>EP.</B> Non habeo ullam occasionem, ut apud te falsa fabuler.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;645<br>
<b>STRATIPPOCLES</B> Accipe argentum hoc, danista. hic sunt quadraginta
minae.<br>
siquid erit dubium, immutabo. <b>DAN.</B> Bene fecisti, bene vale.<br>
<b>STR.</B> Nunc enim tu mea es. <b>TEL.</B> Soror quidem edepol, ut
tu aeque scias.<br>
salve, frater. <b>STR.</B> Sanan haec est? <b>EP.</B> Sana, si appellat
suom.<br>
<b>S. </B>Quid? ego modo &lt;amator sum> huic frater factus, dum intro
eo atque exeo?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;650<br>
<b>EP.</B> Quod boni est id tacitus taceas tute tecum et gaudeas.<br>
<b>STR.</B> Perdidisti et repperisti me, soror. <b>EP.</B> Stultu's,
tace.<br>
tibi quidem quod ames domi praestost, fidicina, opera mea;<br>
et sororem in libertatem idem opera concilio mea.<br>
<b>STR.</B> Epidice, fateor &#151; <b>EP.</B> Abi intro ac iube huic aquam
calefieri;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;655<br>
cetera haec posterius faxo scibis, ubi erit otium.<br>
<b>STR.</B> Sequere hac me, soror. <b>EP.</B> Ego ad vos <b>THESPRIO
</B>nem
iussero<br>
huc transire. sed memento, si quid saevibunt senes,<br>
suppetias mihi cum sorore ferre. <b>STR.</B> Facile istuc erit.<br>
<b>EP.</B> <b>THESPRIO</B>, exi istac per hortum, adfer domum auxilium
mihi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;660<br>
magnast res. minoris multo facio quam dudum senes.<br>
remeabo intro, ut accurentur advenientes hospites.<br>
eadem haec intus edocebo quae ego scio Stratippoclem.<br>
non fugio, domi adesse certumst; neque ille haud obiciet mihi<br>
pedibus sese provocatum. abeo intro, nimis longum loquor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;665
</p>

<p>
<b>V.ii</B><br>
<b>PERIPHANES</B> Satine illic homo ludibrio nos vetulos decrepitos
duos<br>
habet? <b>APOECIDES</B> Immo edepol tu quidem miserum med habes miseris
modis.<br>
<b>PER.</B> Tace sis, modo sine me hominem apisci. <b>AP.</B> Dico
ego tibi iam, ut scias:<br>
alium tibi te comitem meliust quaerere; ita, dum te sequor,<br>
lassitudine invaserunt misero in genua flemina.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;670<br>
<b>PER.</B> Quot illic homo hodie me exemplis ludificatust atque te,<br>
ut illic autem exenteravit mihi opes argentarias!<br>
<b>AP.</B> Apage illum a me, nam ille quidem Volcani iratist filius:<br>
quaqua tangit, omne amburit, si astes, aestu calefacit.<br>
<b>EPIDICVS</B> Duodecim deis plus quam in caelo deorumst immortalium&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;675<br>
mihi nunc auxilio adiutores sunt et mecum militant.<br>
quidquid ego malefeci, auxilia mi et suppetiae sunt domi,<br>
apolactizo inimicos omnis. <b>PER.</B> Vbi illum quaeram gentium?<br>
<b>AP.</B> Dum sine me quaeras, quaeras mea causa vel medio in mari.<br>
<b>EP.</B> Quid me quaeris? quid laboras? quid hunc sollicitas? ecce
me.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;680<br>
num te fugi, num ab domo apsum, num oculis concessi tuis?
>* * *
nec tibi supplico. vincire vis? em, ostendo manus;<br>
tu habes lora, ego te emere vidi: quid nunc cessas? colliga.<br>
<b>PER.</B> Ilicet, vadimonium ultro mi hic facit. <b>EP.</B> Quin
colligas?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;685<br>
<b>AP.</B> Edepol mancipium scelestum. <b>EP.</B> Te profecto, Apoecides,<br>
nil moror mihi deprecari. <b>AP.</B> Facile exoras, Epidice.<br>
<b>EP.</B> Ecquid agis? <b>PER.</B> Tuon arbitratu? <b>EP.</B> Meo
hercle vero atque hau tuo<br>
colligandae haec sunt tibi hodie. <b>PER.</B> At non lubet, non colligo.<br>
<b>AP.</B> Tragulam in te inicere adornat, nescio quam fabricam facit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;690<br>
<b>EP.</B> Tibi moram facis, cum ego solutus asto. age, inquam, colliga.<br>
<b>PER.</B> At mihi magis lubet solutum te rogitare. <b>EP.</B> At
nil scies.<br>
<b>PER.</B> Quid ago? <b>AP.</B> Quid agas? mos geratur. <b>EP.</B>
Frugi es tu homo, Apoecides.<br>
<b>PER.</B> Cedo manus igitur. <b>EP.</B> Morantur nihil. atque arte
colliga.<br>
<b>PER.</B> Nihil moror. <b>EP.</B> Obnoxiose. <b>PER.</B> Facto opere
arbitramino.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;695<br>
<b>EP.</B> Bene hoc habet. age nunciam ex me exquire, rogita quod lubet.<br>
<b>PER.</B> Qua fiducia ausu's primum, quae emptast nudiustertius,<br>
filiam meam dicere esse? <b>EP.</B> Libuit: ea fiducia.<br>
<b>PER.</B> Ain tu? libuit? <b>EP.</B> Aio. vel da pignus, ni ea sit
filia.<br>
<b>PER.</B> Quam negat novisse mater? <b>EP.</B> Ni ergo matris filia
est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;700<br>
in meum nummum, in tuom talentum pignus da. <b>PER.</B> Enim istaec
captiost.<br>
sed quis east mulier? <b>EP.</B> Tui gnati amica, ut omnem &lt;rem>
scias.<br>
<b>PER.</B> Dedin tibi minas triginta ob filiam? <b>EP.</B> Fateor
datas<br>
et eo argento illam me emisse amicam fili fidicinam<br>
pro tua filia: is te eam ob rem tetigi triginta minis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;705<br>
<b>PER.</B> Quo modo me ludos fecisti de illa conducticia<br>
fidicina? <b>EP.</B> Factum hercle vero, et recte factum iudico.<br>
<b>PER.</B> Quid postremo argento factum est quod dedi? <b>EP.</B>
Dicam tibi:<br>
neque malo homini neque maligno tuo dedi Stratippocli.<br>
<b>PER.</B> Quor dare ausu's? <b>EP.</B> Quia mi libitum est. <b>PER.</B>
Quae haec,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;710<br>
malum, impudentiast?<br>
<b>EP.</B> Etiam inclamitor quasi servos? <b>PER.</B> Cum tu es liber,
gaudeo.<br>
<b>EP.</B> Merui ut fierem. <b>PER.</B> Tu meruisti? <b>EP.</B> Vise
intro: ego faxo scies<br>
hoc ita esse. <b>PER.</B> Quid est negoti? <b>EP.</B> Iam ipsa res
dicet tibi.<br>
abi modo intro. <b>AP.</B> Ei, non illuc temerest. <b>PER.</B> Adserva
istum, Apoecides.<br>
<b>AP.</B> Quid illuc, Epidice, est negoti? <b>EP.</B> Maxima hercle
iniuria&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;715<br>
vinctus asto, cuius haec hodie opera inventast filia.<br>
<b>AP.</B> Ain tu te illius invenisse filiam? <b>EP.</B> Inveni, et
domi est.<br>
sed ut acerbum est, pro bene factis cum mali messim metas.<br>
<b>AP.</B> Quamne hodie per urbem uterque sumus defessi quaerere?<br>
<b>EP.</B> Ego sum defessus reperire, vos defessi quaerere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;720<br>
<b>PER.</B> Quid isti oratis opere tanto? mi &lt;orandum> esse intellego,<br>
ut liceat merito huius facere. cedo tu ut exsolvam manus.<br>
<b>EP.</B> Ne attigas. <b>PER.</B> Ostende vero. <b>EP.</B> Nolo. <b>PER.</B>
Non aequom facis.<br>
<b>EP.</B> Numquam hercle hodie, nisi supplicium mihi das, me solvi
sinam.<br>
<b>PER.</B> Optumum atque aequissumum oras. soccos, tunicam, pallium&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;725<br>
tibi dabo. <b>EP.</B> Quid deinde porro? <b>PER.</B> Libertatem. <b>EP.</B>
At postea?<br>
novo liberto opus est quod pappet. <b>PER.</B> Dabitur, praebebo cibum.<br>
<b>EP.</B> Numquam hercle hodie, nisi me orassis, solves. <b>PER.</B>
Oro te, Epidice,<br>
mihi ut ignoscas, siquid imprudens culpa peccavi mea.<br>
at ob eam rem liber esto. <b>EP.</B> Invitus do hanc veniam tibi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;730<br>
nisi necessitate cogar. solve sane, si lubet.
>
</p>

<p>
<b>POETA</B>
Hic is homo est qui libertatem malitia invenit sua.<br>
plaudite et valete. lumbos porgite atque exsurgite.
</p>

<div class="footer">
	<p>
		<a href="/plautus.html">Plautus</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY>
</HTML>
