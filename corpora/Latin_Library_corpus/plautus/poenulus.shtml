<html>
	<head>
		<title>
			Plautus: Poenulus
		</title>
		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>
<p class=pagehead>T. MACCI PLAVTI POENVLVS</p>

<p class=border></p>

<p>
<b>PERSONAE</B>
</p>

<p>
<b>AGORASTOCLES ADULESCENS</B><br>
<b>MILPHIO SERVVS</B><br>
<b>ADELPHASIVM PUELLA</B><br>
<b>ANTERASTILIS PUELLA</B><br>
<b>LYCVS LENO</B><br>
<b>ANTAMONIDES MILES</B><br>
<b>ADVOCATI</B><br>
<b>COLLYBISCVS VILICVS</B><br>
<b>SYNCERASTVS SERVVS</B><br>
<b>HANNO POENVS</B><br>
<b>GIDDENIS NUTRIX</B><br>
<b>PVER</B>
</p>

<p>
<b>ARGVMENTVM</B>
</p>

<p>
<b>P</B>uer septuennis surripitur Carthagine.<br>
<b>O</B>sor mulierum emptum adoptat hunc senex<br>
<b>E</B>t facit heredem. deinde eius cognatae duae<br>
<b>N</B>utrixque earum raptae. mercatur Lycus,<br>
<b>V</B>exatque amantem. at ille cum auro vilicum<br>
<b>L</B>enoni obtrudit, itaque eum furto alligat.<br>
<b>V</B>enit Hanno Poenus, gnatum hunc fratris repperit<br>
<b>S</B>uasque adgnoscit quas perdiderat filias.
</P>

<p class=shortborder></p>

<p>
<b>PROLOGVS</B>
</p>

<p>
Achillem Aristarchi mihi commentari lubet:<br>
inde mihi principium capiam, ex ea tragoedia.<br>
'sileteque et tacete atque animum advortite,<br>
audire iubet vos imperator' &#151;&nbsp; histricus,<br>
bonoque ut animo sedeate in subselliis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;5<br>
et qui esurientes et qui saturi venerint:<br>
qui edistis, multo fecistis sapientius,<br>
qui non edistis, saturi fite fabulis;<br>
nam cui paratumst quod edit, nostra gratia<br>
nimia est stultitia sessum impransum incedere.&nbsp;&nbsp;&nbsp; 10<br>
Exsurge, praeco, fac populo audientiam;<br>
iam dudum exspecto, si tuom officium scias:<br>
exerce vocem, quam per vivisque et ~ colis.<br>
nam nisi clamabis, tacitum te obrepet fames.<br>
age nunc reside, duplicem ut mercedem feras.&nbsp;&nbsp;&nbsp;&nbsp;&nbsp;15<br>
<b>* * *</B>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;15a<br>
Bonum factum esse, edicta ut servetis mea.<br>
scortum exoletum ne quis in proscaenio<br>
sedeat, neu lictor verbum aut virgae muttiant,<br>
neu dissignator praeter os obambulet<br>
neu sessum ducat, dum histrio in scaena siet.&nbsp;&nbsp;&nbsp;&nbsp;20<br>
diu qui domi otiosi dormierunt, decet<br>
animo aequo nunc stent, vel dormire temperent.<br>
servi ne obsideant, liberis ut sit locus,<br>
vel aes pro capite dent; si id facere non queunt,<br>
domum abeant, vitent ancipiti infortunio,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;25<br>
ne et hic varientur virgis et loris domi,<br>
si minus curassint, quom eri reveniant domum.<br>
nutrices pueros infantis minutulos<br>
domi ut procurent neu quae spectatum adferat,<br>
ne et ipsae sitiant et pueri pereant fame&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;30<br>
neve esurientes hic quasi haedi obvagiant.<br>
matronae tacitae spectent, tacitae rideant,<br>
canora hic voce sua tinnire temperent,<br>
domum sermones fabulandi conferant,<br>
ne et hic viris sint et domi molestiae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;35<br>
Quodque ad ludorum curatores attinet,<br>
ne palma detur quoiquam artifici iniuria<br>
neve ambitionis causa extrudantur foras,<br>
quo deteriores anteponantur bonis.<br>
et hoc quoque etiam, quod paene oblitus fui:&nbsp;&nbsp;&nbsp;&nbsp;40<br>
dum ludi fiunt, in popinam, pedisequi,<br>
inruptionem facite; nunc dum occasio est,<br>
nunc dum scriblitae aestuant, occurrite.<br>
Haec quae imperata sunt pro imperio histrico,<br>
bonum hercle factum pro se quisque ut meminerit.&nbsp;&nbsp;&nbsp;&nbsp;&nbsp;45<br>
Ad argumentum nunc vicissatim volo<br>
remigrare, ut aeque mecum sitis gnarures.<br>
eius nunc regiones, limites, confinia<br>
determinabo: ei rei ego finitor factus sum.<br>
sed nisi molestumst, nomen dare vobis volo&nbsp;&nbsp;&nbsp;&nbsp;&nbsp;&nbsp;&nbsp;50<br>
comoediai; sin odiost, dicam tamen,<br>
siquidem licebit per illos quibus est in manu.<br>
Carchedonius vocatur haec comoedia,<br>
<b>* * *</B>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;53a<br>
latine Plautus Patruus Pultiphagonides.<br>
nomen iam habetis. nunc rationes ceteras<br>
accipite; nam argumentum hoc hic censebitur:<br>
locus argumentost suom sibi proscaenium,<br>
vos iuratores estis. quaeso, operam date.<br>
Carthaginienses fratres patrueles duo<br>
fuere, summo genere et summis ditiis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;60<br>
eorum alter vivit, alter est emortuos.<br>
propterea apud vos dico confidentius,<br>
quia mihi pollictor dixit qui eum pollinxerat.<br>
sed illi seni qui mortuost, &lt;ei> filius,<br>
unicus qui fuerat, ab divitiis a patre&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;65<br>
puer septuennis surripitur Carthagine,<br>
sexennio prius quidem quam moritur pater.<br>
Quoniam periisse sibi videt gnatum unicum,<br>
conicitur ipse in morbum ex aegritudine:<br>
facit illum heredem fratrem patruelem suom,&nbsp;&nbsp;&nbsp; 70<br>
ipse abit ad Acheruntem sine viatico.<br>
ille qui surripuit puerum Calydonem avehit,<br>
vendit eum domino hic diviti quoidam seni,<br>
cupienti liberorum, osori mulierum.<br>
emit hospitalem is filium imprudens senex&nbsp;&nbsp;&nbsp;&nbsp;&nbsp;&nbsp;&nbsp;75<br>
puerum illum eumque adoptat sibi pro filio<br>
eumque heredem fecit, quom ipse obiit diem.<br>
is illic adulescens habitat in illisce aedibus.<br>
Revertor rursus denuo Carthaginem:<br>
si quid mandare voltis aut curarier,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;80<br>
argentum nisi qui dederit, nugas egerit;<br>
[verum] qui dederit, magis maiores nugas egerit.<br>
Sed illi patruo huius, qui vivit senex,<br>
Carthaginiensi duae fuere filiae,<br>
altera quinquennis, altera quadrimula:&nbsp;&nbsp;&nbsp;&nbsp;&nbsp;&nbsp;&nbsp;&nbsp;85<br>
cum nutrice una periere a Magaribus.<br>
eas qui surripuit, in Anactorium devehit,<br>
vendit eas omnis, et nutricem et virgines,<br>
praesenti argento homini, si leno est homo,<br>
quantum hominum terra sustinet sacerrumo.&nbsp;&nbsp;&nbsp;&nbsp; 90<br>
vosmet nunc facite coniecturam ceterum,<br>
quid id sit hominis, cui Lyco nomen siet.<br>
is ex Anactorio, ubi prius habitaverat,<br>
huc commigravit in Calydonem hau diu,<br>
sui quaesti causa. is in illis habitat aedibus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;95<br>
Earum hic adulescens alteram efflictim perit,<br>
suam sibi cognatam, imprudens, neque scit quae siet<br>
neque eam umquam tetigit, ita eum leno macerat:<br>
[neque quicquam cum ea fecit etiamnum stupri<br>
neque duxit umquam, neque ille voluit mittere]&nbsp;&nbsp;&nbsp;&nbsp;&nbsp;&nbsp;&nbsp;100<br>
quia amare cernit, tangere hominem volt bolo.<br>
illam minorem in concubinatum sibi<br>
volt emere miles quidam, qui illam deperit.<br>
Sed pater illarum Poenus, postquam eas perdidit,<br>
mari te&lt;rraque> usquequaque quaeritat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;105<br>
ubi quamque in urbem est ingressus, ilico<br>
omnes meretrices, ubi quisque habitant, invenit;<br>
dat aurum, ducit noctem, rogitat postibi<br>
unde sit, quoiatis, captane an surrupta sit,<br>
quo genere gnata, qui parentes fuerint.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;110<br>
ita docte atque astu filias quaerit suas.<br>
et is omnis linguas scit, sed dissimulat sciens<br>
se scire: Poenus plane est. quid verbis opust?<br>
Is heri huc in portum navi venit vesperi,<br>
pater harunc; idem huic patruos adulescentulo est:&nbsp;&nbsp;&nbsp;&nbsp;115<br>
iamne hoc tenetis? si tenetis, ducite;<br>
cave dirumpatis, quaeso, sinite transigi.<br>
ehem, paene oblitus sum relicuom dicere.<br>
ille qui adoptavit hunc sibi pro filio,<br>
is illi Poeno huius patruo hospes fuit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;120<br>
is hodie huc veniet reperietque hic filias<br>
et hunc sui fratris filium, ut quidem didici ego.<br>
Ego ibo, ornabor; vos aequo animo noscite.<br>
hic qui hodie veniet, reperiet suas filias<br>
et hunc sui fratris filium. dehinc ceterum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;125<br>
valete, adeste. ibo, alius nunc fieri volo:<br>
quod restat, restant alii qui faciant palam.<br>
valete atque adiuvate, ut vos servet Salus.
</P>

<p class=shortborder></p>

<p>
<b>ACTVS I</B>
</p>

<p>
<b>I.i</B><br>
<b>AGORASTOCLES</B> Saepe ego res multas tibi mandavi, Milphio,<br>
dubias, egenas, inopiosas consili,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;130<br>
quas tu sapienter, docte et cordate et cate<br>
mihi reddidisti opiparas opera tua.<br>
quibus pro bene factis fateor deberi tibi<br>
et libertatem et multas grates gratias.<br>
<b>MILPHIO</B> Scitumst, per tempus si obviamst, verbum vetus.&nbsp;&nbsp;&nbsp;&nbsp;&nbsp;135<br>
nam tuae blanditiae mihi sunt, quod dici solet,<br>
gerrae germanae, sai de lollurai lurai.<br>
nunc mihi blandidicus es: heri in tergo meo<br>
tris facile corios contrivisti bubulos.<br>
<b>AGOR.</B> Amans per amorem si quid feci, Milphio,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;140<br>
ignoscere id te mi aequom est. <b>MIL.</B> Haud vidi magis.<br>
em, nunc ego amore pereo. sine te verberem,<br>
item ut tu mihi fecisti, ob nullam noxiam:<br>
post id locorum tu mihi amanti ignoscito.<br>
<b>AGOR.</B> Si tibi lubido est aut voluptati, sino:&nbsp;&nbsp;&nbsp;&nbsp;&nbsp;&nbsp;&nbsp;145<br>
suspende, vinci, verbera; auctor sum, sino.<br>
<b>MIL.</B> Si auctoritatem postea defugeris,<br>
ubi dissolutus tu sies, ego pendeam.<br>
<b>AGOR.</B> Egone istuc ausim facere, praesertim tibi?<br>
quin si feriri video te, extemplo dolet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;150<br>
<b>MIL.</B> Mihi quidem hercle. <b>AG.</B> Immo mihi. <b>MIL.</B> Istuc
mavelim.<br>
sed quid nunc tibi vis? <b>AGOR.</B> Cur ego apud te mentiar?<br>
amo immodeste. <b>MIL.</B> Meae istuc scapulae sentiunt.<br>
<b>AGOR.</B> At ego hanc vicinam dico Adelphasium meam,<br>
lenonis huius meretricem maiusculam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;155<br>
<b>MIL.</B> Iam pridem equidem istuc ex te audivi. <b>AGOR.</B> Differor<br>
cupidine eius. sed lenone istoc Lyco,<br>
illius domino, non lutumst lutulentius.<br>
<b>MIL.</B> Vin tu illi nequam dare nunc? <b>AGOR.</B> Cupio. <b>MIL.</B>
Em me dato.<br>
<b>AGOR.</B> Abi dierectus. <b>MIL.</B> Dic mihi vero serio:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;160<br>
vin dare malum illi? <b>AGOR.</B> Cupio. <b>MIL.</B> Em, eundem me
dato:<br>
utrumque faxo habebit, et nequam et malum.<br>
<b>AGOR.</B> Iocare. <b>MIL.</B> Vin tu illam hodie sine [damno et]
dispendio<br>
tuo tuam libertam facere? <b>AGOR.</B> Cupio, Milphio.<br>
<b>MIL.</B> Ego faciam ut facias. sunt tibi intus aurei&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;165<br>
trecenti nummi Philippi? <b>AGOR.</B> Sescenti quoque.<br>
<b>MIL.</B> Satis sunt trecenti. <b>AGOR.</B> Quid iis facturu's? <b>MIL.</B>
Tace.<br>
totum lenonem tibi cum tota familia<br>
dabo hodie dono. <b>AGOR.</B> Qui id facturu's? <b>MIL.</B> Iam scies.<br>
tuos Collybiscus nunc in urbest vilicus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;170<br>
eum hic non novit leno. satin intellegis?<br>
<b>AGOR.</B> Intellego hercle, sed quo evadas nescio.<br>
<b>MIL.</B> Non scis? <b>AGOR.</B> Non hercle. <b>MIL.</B> At ego iam
faxo scies.<br>
ei dabitur aurum, ut ad lenonem deferat<br>
dicatque se peregrinum esse, ex alio oppido:&nbsp;&nbsp;&nbsp;&nbsp;&nbsp;&nbsp;175<br>
se amare velle atque obsequi animo suo;<br>
locum sibi velle liberum praeberier,<br>
ubi nequam faciat clam, ne quis sit arbiter.<br>
leno ad se accipiet auri cupidus ilico:<br>
celabit hominem et aurum. <b>AGOR.</B> Consilium placet.&nbsp;&nbsp;&nbsp;&nbsp;180<br>
<b>MIL.</B> Rogato, servos veneritne ad eum tuos.<br>
ille me censebit quaeri: continuo tibi<br>
negabit. quid tu dubitas, quin extempulo<br>
dupli tibi auri et hominis fur leno siet?<br>
neque id unde efficiat habet: ubi in ius venerit,&nbsp;&nbsp;&nbsp;&nbsp;&nbsp;&nbsp;&nbsp;185<br>
addicet praetor familiam totam tibi.<br>
ita decipiemus fovea lenonem Lycum.<br>
<b>AGOR.</B> Placet consilium. <b>MIL.</B> Immo etiam, ubi expolivero,<br>
magis hoc tum demum dices: nunc etiam rudest.<br>
<b>AGOR.</B> Ego in aedem Veneris eo, nisi quid vis, Milphio.&nbsp;&nbsp;&nbsp;190<br>
Aphrodisia hodie sunt. <b>MIL.</B> Scio. <b>AGOR.</B> Oculos volo<br>
meos delectare munditiis meretriciis.<br>
<b>MIL.</B> Hoc primum agamus quod consilium cepimus.<br>
abeamus intro, ut Collybiscum vilicum<br>
hanc perdoceamus ut ferat fallaciam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;195<br>
<b>AGOR.</B> Quamquam Cupido in corde vorsatur, tamen<br>
tibi auscultabo.&#151; <b>MIL.</B> Faciam ut facto gaudeas.<br>
inest amoris macula huic homini in pectore,<br>
sine damno magno quae elui ne utiquam potest.<br>
itaque hic scelestus est homo leno Lycus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;200<br>
quoi iam infortuni intenta ballistast probe,<br>
quam ego haud multo post mittam e ballistario.<br>
sed Adelphasium eccam exit atque Anterastilis.<br>
haec est prior, quae meum erum dementem facit.<br>
sed evocabo. heus, i foras, Agorastocles,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;205<br>
si vis videre ludos iucundissimos.<br>
<b>AGORASTOCLES</B> Quid istuc tumultist, Milphio? <b>MIL.</B> Em amores
tuos,<br>
si vis spectare. <b>AGOR.</B> O multa tibi di dent bona,<br>
quom hoc mi optulisti tam lepidum spectaculum.
</p>

<p>
<b>I.ii</B><br>
<b>ADELPHASIVM</B> Negoti sibi qui volet vim parare,&nbsp;&nbsp;&nbsp;&nbsp;&nbsp;210<br>
navem et mulierem, haec duo comparato.<br>
nam nullae magis res duae plus negoti<br>
habent, forte si occeperis exornare,<br>
[neque umquam satis hae duae res ornantur]<br>
neque eis ulla ornandi satis satietas est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;215<br>
atque haec, ut loquor, nunc domo docta dico.<br>
nam nos usque ab aurora ad hoc quod diei est,<br>
[postquam aurora inluxit, numquam concessamus]<br>
ex industria ambae numquam concessamus<br>
lavari aut fricari aut tergeri aut ornari,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;220<br>
poliri expoliri, pingi fingi; et una<br>
binae singulis quae datae nobis ancillae,<br>
eae nos lavando eluendo operam dederunt,<br>
aggerundaque aqua sunt viri duo defessi.<br>
apage sis, negoti quantum in muliere una est.&nbsp;&nbsp;&nbsp;&nbsp;&nbsp;&nbsp;&nbsp;225<br>
sed vero duae, sat scio, maxumo uni<br>
poplo cuilubet plus satis dare potis sunt,<br>
quae noctes diesque omni in aetate semper<br>
ornantur, lavantur, tergentur, poliuntur.<br>
postremo modus muliebris nullust: numquam&nbsp;&nbsp;&nbsp;&nbsp;&nbsp;&nbsp;230<br>
lavando et fricando scimus facere finem.<br>
[nam quae lauta est nisi perculta est, meo quidem animo quasi inluta
est.]<br>
<b>ANTERASTILIS</B> Miror equidem, soror, te istaec sic fabulari,<br>
quae tam callida et docta sis et faceta.<br>
nam quom sedulo munditer nos habemus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;235<br>
vix aegreque amatorculos invenimus.<br>
<b>AD.</B> Ita est. verum hoc unum tamen cogitato:<br>
modus omnibus rebus, soror, optimus est habitu.<br>
nimia omnia nimium exhibent negoti hominibus ex se.<br>
<b>ANT.</B> Soror, cogita, amabo, item nos perhiberi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;240<br>
quam si salsa muriatica esse autumantur:<br>
[sine omni lepore et sine suavitate]<br>
nisi multa aqua usque et diu macerantur,<br>
olent, salsa sunt, tangere ut non velis.<br>
item nos sumus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;245<br>
[eius seminis mulieres sunt]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;245a<br>
insulsae admodum atque invenustae<br>
sine munditia et sumptu.<br>
<b>MIL.</B> Coqua est haec quidem, Agorastocles, ut ego opinor:<br>
scit, muriatica ut maceret. <b>AGOR.</B> Quid molestu's?<br>
<b>AD.</B> Soror, parce, amabo: sat est istuc alios&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;250<br>
dicere nobis, ne nosmet in nostra etiam vitia loquamur.<br>
<b>ANT.</B> Quiesco. <b>AD.</B> Ergo amo te. sed hoc nunc responde<br>
mihi: sunt hic omnia,<br>
quae ad deum pacem oportet adesse? <b>ANT.</B> Omnia accuravi.<br>
<b>AGOR.</B> Diem pulchrum et celebrem et venustatis plenum,&nbsp;&nbsp;&nbsp;&nbsp;&nbsp;255<br>
dignum Venere pol, quoi sunt Aphrodisia hodie.<br>
<b>MIL.</B> Ecquid gratiae, quom huc foras te evocavi?<br>
iam num me decet donari<br>
cado vini veteris? dic dare. nil respondes?<br>
lingua huic excidit, ut ego opinor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;260<br>
quid hic, malum, astans opstipuisti? <b>AGOR.</B> Sine amem, ne opturba
ac tace.<br>
<b>MIL.</B> Taceo. <b>AGOR.</B> Si tacuisses, iam istuc taceo non gnatum
foret.<br>
<b>ANT.</B> Eamus, mea soror. <b>AD.</B> Eho amabo, quid illo nunc
properas? <b>ANT.</B> Rogas?<br>
quia erus nos apud aedem Veneris mantat. <b>AD.</B> Maneat pol. mane.<br>
turba est nunc apud aram. an te ibi vis inter istas versarier&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;265<br>
prosedas, pistorum amicas, reliquias alicarias,<br>
miseras schoeno delibutas servolicolas sordidas,<br>
quae tibi olant stabulum statumque, sellam et sessibulum merum,<br>
quas adeo hau quisquam umquam liber tetigit neque duxit domum,<br>
servolorum sordidulorum scorta diobolaria?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;270<br>
<b>MIL.</B> I in malam crucem. tun audes etiam servos spernere,<br>
propudium? quasi bella sit, quasi eampse reges ductitent,<br>
monstrum mulieris, tantilla tanta verba funditat,<br>
quoius ego nebulai cyatho septem noctes non emam.<br>
<b>AGOR.</B> Di immortales omnipotentes, quid est apud vos pulchrius?&nbsp;&nbsp;&nbsp;&nbsp;&nbsp;&nbsp;&nbsp;275<br>
quid habetis qui mage immortales vos credam esse quam ego siem,<br>
qui haec tanta oculis bona concipio? nam Venus non est Venus:<br>
hanc equidem Venerem venerabor, me ut amet posthac propitia.<br>
Milphio, heus, ubi es? <b>MIL.</B> Assum apud te, eccum. <b>AGOR.</B>
At ego elixus sis volo.<br>
<b>MIL.</B> Enim vero, ere, facis delicias. <b>AGOR.</B> De tequidem
haec didici omnia.&nbsp;&nbsp;&nbsp;&nbsp;&nbsp; 280<br>
<b>MIL.</B> Etiamne ut ames eam quam numquam tetigeris? <b>AGOR.</B>
Nihil id quidemst:<br>
deos quoque edepol et amo et metuo, quibus tamen abstineo manus.<br>
<b>ANT.</B> Eu ecastor, quom ornatum aspicio nostrum ambarum, paenitet<br>
exornatae ut simus. <b>AD.</B> Immo vero sane commode;<br>
nam pro erili et nostro quaestu satis bene ornatae sumus.&nbsp;&nbsp;&nbsp;&nbsp;&nbsp;&nbsp;&nbsp;285<br>
non enim potis est quaestus fieri, ni sumptus sequitur, scio,<br>
et tamen quaestus non consistet, si eum sumptus superat, soror.<br>
eo illud satiust, satis quod habitu, &lt;haud satis est quod> plus
quam sat est.<br>
<b>AGOR.</B> Ita me di ament, ut illa me amet malim quam di, Milphio.<br>
nam illa mulier lapidem silicem subigere, ut se amet, potest.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;290<br>
<b>MIL.</B> Pol id quidem hau mentire, nam tu es lapide silice stultior,<br>
qui hanc ames. <b>AGOR.</B> At vide sis, cum illac numquam limavi caput.<br>
<b>MIL.</B> Curram igitur aliquo ad piscinam aut ad lacum, limum petam.<br>
<b>AGOR.</B> Quid eo opust? <b>MIL.</B> Ego dicam: ut illi et tibi
limem caput.<br>
<b>AGOR.</B> I in malam rem. <b>MIL.</B> Ibi sum equidem. <b>AGOR.</B>
Perdis. <b>MIL.</B>&nbsp; 295<br>
&nbsp;&nbsp;&nbsp;&nbsp; Taceo. <b>AGOR.</B> At perpetuo volo.<br>
<b>MIL.</B> Enim vero, ere, meo me lacessis ludo et delicias facis.<br>
<b>ANT.</B> Satis nunc lepide ornatam credo, soror, te tibi viderier;<br>
sed ubi exempla conferentur meretricum aliarum, ibi tibi<br>
erit cordolium, si quam ornatam melius forte aspexeris.<br>
<b>AD.</B> Invidia in me numquam innatast neque malitia, mea soror.&nbsp;&nbsp;&nbsp;&nbsp;300<br>
bono med esse ingenio ornatam quam auro multo mavolo:<br>
aurum, id fortuna invenitur, natura ingenium bonum.<br>
[bonam ego quam beatam me esse nimio dici mavolo.]<br>
meretricem pudorem gerere magis decet quam purpuram:<br>
[magisque meretricem pudorem quam aurum gerere condecet.]&nbsp;&nbsp;&nbsp;&nbsp;&nbsp;305<br>
pulchrum ornatum turpes mores peius caeno conlinunt,<br>
lepidi mores turpem ornatum facile factis comprobant.<br>
<b>AGOR.</B> Eho tu, vin tu facinus facere lepidum et festivom? <b>MIL.</B>
Volo.<br>
<b>AGOR.</B> Potesne mi auscultare? <b>MIL.</B> Possum. <b>AGOR.</B>
Abi domum ac suspende te.<br>
<b>MIL.</B> Quam ob rem? <b>AGOR.</B> Quia iam numquam audibis verba
tot tam suavia.&nbsp;&nbsp; 310<br>
quid tibi opust vixisse? ausculta mihi modo ac suspende te.<br>
<b>MIL.</B> Siquidem tu es mecum futurus pro uva passa pensilis.<br>
<b>AGOR.</B> At ego amo hanc. <b>MIL.</B> At ego esse et bibere. <b>AD.</B>
Eho tu, quid ais?<br>
<b>&nbsp;&nbsp;&nbsp;&nbsp; ANT.</B> Quid rogas?<br>
<b>AD.</B> Viden tu? pleni oculi sorderum qui erant, iam splendent
mihi.<br>
<b>ANT.</B> Immo etiam in medio oculo paullum sordest. <b>AD.</B> Cedo
sis dexteram. 315<br>
<b>AGOR.</B> Vt quidem tu huius oculos inlutis manibus tractes aut
teras?<br>
<b>ANT.</B> Nimia nos socordia hodie tenuit. <b>AD.</B> Qua de re,
obsecro?<br>
<b>ANT.</B> Quia non iam dudum ante lucem ad aedem Veneris venimus,<br>
primae ut inferremus ignem in aram. <b>AD.</B> Aha, non factost opus:<br>
quae habent nocturna ora, noctu sacruficatum ire occupant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;320<br>
prius quam Venus expergiscatur, prius deproperant sedulo<br>
sacruficare; nam vigilante Venere si veniant eae,<br>
ita sunt turpes, credo ecastor Venerem ipsam e fano fugent.<br>
<b>AGOR.</B> Milphio. <b>MIL.</B> Edepol Milphionem miserum. quid nunc
vis tibi?<br>
<b>AGOR.</B> Opsecro hercle, ut mulsa loquitur. <b>MIL.</B> Nil nisi
laterculos,&nbsp;&nbsp;&nbsp;&nbsp; 325<br>
sesumam papaveremque, triticum et frictas nuces.<br>
<b>AG.</B> Ecquid amare videor? <b>M.</B> Damnum, quod Mercurius minime
amat.<br>
<b>AGOR.</B> Namque edepol lucrum amare nullum amatorem addecet.<br>
<b>ANT.</B> Eamus, mea germana. <b>AD.</B> Age sis, ut lubet. <b>ANT.</B>
Sequere hac. <b>AD.</B><br>
&nbsp;&nbsp;&nbsp;&nbsp; Sequor.<br>
<b>MIL.</B> Eunt hae. <b>AGOR.</B> Quid si adeamus? <b>MIL.</B> Adeas.
<b>AGOR.</B>
Primum&nbsp; 330<br>
&nbsp;&nbsp;&nbsp;&nbsp; prima salva sis,<br>
et secunda tu secundo salve in pretio; tertia<br>
salve extra pretium. <b>ANC. </B>Tum pol ego et oleum et operam perdidi.<br>
<b>AGOR.</B> Quo te agis? <b>AD.</B> Egone? in aedem Veneris. <b>AGOR.</B>
Quid eo? <b>AD.</B> Vt<br>
&nbsp;&nbsp;&nbsp;&nbsp; Venerem propitiem.<br>
<b>AGOR.</B> Eho, an irata est? propitia hercle est. vel ego pro illa
spondeo.<br>
quid tu ais? <b>AD.</B> Quid mihi molestu's, opsecro? <b>AGOR.</B>
Aha, tam saeviter. 335<br>
<b>AD.</B> Mitte, amabo. <b>AGOR.</B> Quid festinas? turba nunc illi
est. <b>AD.</B> Scio.<br>
sunt illi aliae quas spectare ego, et me spectari volo.<br>
<b>AGOR.</B> Qui lubet spectare turpes, pulchram spectandam dare?<br>
<b>AD.</B> Quia apud aedem Veneris hodie est mercatus meretricius:<br>
eo conveniunt mercatores, ibi ego me ostendi volo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;340<br>
<b>AGOR.</B> Invendibili merci oportet ultro emptorem adducere:<br>
proba mers facile emptorem reperit, tam etsi in abstruso sitast.<br>
quid ais tu? quando illi apud me mecum caput et corpus copulas? ~<br>
<b>AD.</B> Quo die Orcus Acherunte mortuos amiserit.<br>
<b>AGOR.</B> Sunt mihi intus nescio quot nummi aurei lymphatici.&nbsp;&nbsp;345<br>
<b>AD.</B> Deferto ad me, faxo actutum constiterit lymphaticum.<br>
<b>MIL.</B> Bellula hercle. <b>AGOR.</B> I dierecte in maxumam malam
crucem.<br>
<b>MIL.</B> Quam magis aspecto, tam magis est nimbata et nugae merae.<br>
<b>AD.</B> Segrega sermonem. taedet. <b>AGOR.</B> Age, sustolle hoc
amiculum.<br>
<b>AD.</B> Pura sum, comperce amabo me attrectare, Agorastocles.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;350<br>
<b>AGOR.</B> Quid agam nunc? <b>AD.</B> Si sapias, curam hanc facere
compendi potes.<br>
<b>AG.</B> Quid? ego non te curem? quid ais, Milphio? <b>M.</B> Ecce
odium meum.<br>
quid me vis? <b>AG.</B> Cur mi haec irata est? <b>M.</B> Cur haec irata
est tibi?<br>
cur ego id curem? namque istaec magis meast curatio. ~<br>
<b>AGOR.</B> Iam hercle tu periisti, nisi illam mihi tam tranquillam
facis&nbsp;&nbsp;&nbsp;&nbsp;&nbsp;&nbsp; 355<br>
quam mare olimst, quom ibi alcedo pullos educit suos.<br>
<b>MIL.</B> Quid faciam? <b>AGOR.</B> Exora, blandire, expalpa. <b>MIL.</B>
Faciam sedulo.<br>
sed vide sis, ne tu oratorem hunc pugnis pectas postea.<br>
<b>AGOR.</B> Non faciam. <b>AD.</B> Non aequos in me es, sed morare
et male facis.<br>
bene promittis multa ex multis: omnia in cassum cadunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;360<br>
liberare iuravisti me haud semel, sed centiens:<br>
dum te exspecto, neque ego usquam aliam mihi paravi copiam<br>
neque istuc usquam apparet; ita nunc servio nihilo minus.<br>
i, soror. apscede tu a me. <b>AGOR.</B> Perii. ecquid agis, Milphio?<br>
<b>MIL.</B> Mea voluptas, mea delicia, mea vita, mea amoenitas,&nbsp;&nbsp;&nbsp;&nbsp;&nbsp;&nbsp;365<br>
meus ocellus, meum labellum, mea salus, meum savium,<br>
meum mel, meum cor, mea colustra, meus molliculus caseus&#151;<br>
<b>AGOR.</B> Mene ego illaec patiar praesente dici? discrucior miser,<br>
nisi ego illum iubeo quadrigis cursim ad carnificem rapi.<br>
<b>MIL.</B> Noli, amabo, suscensere ero meo, causa mea.&nbsp;&nbsp;&nbsp;&nbsp;&nbsp;&nbsp;&nbsp;&nbsp;370<br>
ego faxo, si non irata es, ninnium pro te dabit<br>
atque te faciet ut sis civis Attica atque libera.<br>
quin adire sinis? quin tibi qui bene volunt, bene vis item?<br>
si ante quid mentitust, nunciam dehinc erit verax tibi.<br>
sine te exorem, sine prehendam auriculis, sine dem savium.&nbsp;&nbsp;&nbsp;&nbsp;&nbsp;375<br>
<b>AD.</B> Apscede hinc sis, sycophanta par ero. <b>MIL.</B> At scin
quo modo?<br>
iam hercle ego faciam ploratillum, nisi te facio propitiam,<br>
atque hic ne me verberetillum faciat, nisi te propitio,<br>
male formido: novi ego huius mores morosi malos.<br>
quam ob rem amabo, mea voluptas, sine te hoc exorarier.&nbsp;&nbsp;&nbsp;&nbsp;&nbsp;&nbsp;380<br>
<b>AGOR.</B> Non ego homo trioboli sum, nisi ego illi mastigiae<br>
exturbo oculos atque dentes. em voluptatem tibi,<br>
em mel, em cor, em labellum, em salutem, em savium.<br>
<b>MIL.</B> Impias, ere, te: oratorem verberas. <b>AGOR.</B> Iam istoc
magis:<br>
[etiam ocellum addam et labellum et linguam. <b>MIL.</B> Ecquid facies
modi?&nbsp;&nbsp;&nbsp;&nbsp;&nbsp; 385<br>
<b>AG.</B>] sicine ego te orare iussi? <b>MIL.</B> Quo modo ergo orem?
<b>AG.</B>
Rogas?<br>
sic enim diceres, sceleste: huius voluptas, te opsecro,<br>
huius mel, huius cor, huius labellum, huius lingua, huius savium,<br>
huius delicia, huius salus amoena, huius festivitas:<br>
[huius colustra, huius dulciculus caseus, mastigia,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;390<br>
huius cor, huius studium, huius savium, mastigia]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;390a<br>
omnia illa, quae dicebas tua, esse ea memorares mea.<br>
<b>MIL.</B> Opsecro hercle te, voluptas huius atque odium meum,<br>
huius amica mammeata, mea inimica et malevola,<br>
oculus huius, lippitudo mea, mel huius, fel meum,<br>
ut tu huic irata ne sis aut, si id fieri non potest,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;395<br>
capias restim ac te suspendas cum ero et vostra familia.<br>
nam mihi iam video propter te victitandum sorbilo,<br>
itaque iam quasi ostreatum tergum ulceribus gestito<br>
propter amorem vestrum. <b>AD.</B> Amabo, men prohibere postulas<br>
ne te verberet magis quam ne mendax me advorsum siet?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;400<br>
<b>ANT.</B> Aliquid huic responde, amabo, commode, ne incommodus<br>
nobis sit. nam detinet nos de nostro negotio.<br>
<b>AD.</B> Verum. etiam tibi hanc amittam noxiam unam, Agorastocles.<br>
non sum irata. <b>AGOR.</B> Non es? <b>AD.</B> Non sum. <b>AGOR.</B>
Da ergo, ut credam, savium.<br>
<b>AD.</B> Mox dabo, quom ab re divina rediero. <b>AGOR.</B> I ergo
strenue.&nbsp;&nbsp;&nbsp;&nbsp;&nbsp;&nbsp; 405<br>
<b>AD.</B> Sequere me, soror. <b>AGOR.</B> Atque audin etiam? Veneri
dicito<br>
multam meis verbis salutem. <b>AD.</B> Dicam. <b>AG.</B> Atque hoc
audi. <b>AD.</B> Quid est?<br>
<b>AGOR.</B> Paucis verbis rem divinam facito. atque audin? respice.<br>
respexit. idem edepol Venerem credo facturam tibi.
</p>

<p>
<b>I.iii</B><br>
quid nunc mi es auctor, Milphio? <b>MIL.</B> Vt me verberes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;410<br>
atque auctionem facias: nam impunissume<br>
tibi quidem hercle vendere hasce aedis licet.<br>
<b>AGOR.</B> Quid iam? <b>MIL.</B> Maiorem partem in ore habitas meo.<br>
<b>AGOR.</B> Supersede istis verbis. <b>MIL.</B> Quid nunc vis tibi?<br>
<b>AGOR.</B> Trecentos Philippos Collybisco vilico&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;415<br>
dedi dudum, prius quam me evocavisti foras.<br>
nunc opsecro te, Milphio, hanc per dexteram<br>
perque hanc sororem laevam perque oculos tuos<br>
[perque meos amores perque Adelphasium meam]<br>
perque tuam libertatem&#151; <b>MIL.</B> Em nunc nihil opsecras.&nbsp;&nbsp;&nbsp;&nbsp;420<br>
<b>AGOR.</B> Mi Milphidisce, mea commoditas, mea salus,<br>
fac quod facturum te esse promisti mihi,<br>
ut ego hunc lenonem perdam. <b>MIL.</B> Perfacile id quidemst.<br>
i, adduce testis tecum; ego intus interim<br>
iam et ornamentis meis et sycophantiis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;425<br>
tuom exornabo vilicum. propera atque abi.<br>
<b>AGOR.</B> Fugio. <b>MIL.</B> Meum est istuc magis officium quam
tuom.<br>
<b>AGOR.</B> Egone egone, si istuc lepide ecfexis&#151; <b>MIL.</B> I modo.<br>
<b>AGOR.</B> Vt non ego te hodie&#151; <b>MIL.</B> Abi modo. <b>AGOR.</B>
Emittam manu&#151;<br>
<b>MIL.</B> I modo. <b>AG.</B> Non hercle meream. <b>MIL.</B> Oh&#151;
<b>AG.</B>
Vah&#151; <b>MIL.</B> Abi modo.&nbsp; 430<br>
<b>AGOR.</B> Quantum Acheruntest mortuorum. <b>MIL.</B> Etiamne abis?<br>
<b>AGOR.</B> Neque quantum aquaist in mari. <b>MIL.</B> Abiturun es?<br>
<b>AGOR.</B> Neque nubes omnes quantumst. <b>MIL.</B> Pergin pergere?<br>
<b>AGOR.</B> Neque stellae in caelo. <b>MIL.</B> Pergin auris tundere?<br>
<b>AGOR.</B> Neque hoc neque illud neque&#151; enim vero serio&#151;&nbsp;&nbsp;&nbsp;435<br>
neque&#151; hercle vero&#151; quid opust verbis? quippini?<br>
quod uno verbo&#151; dicere hic quidvis licet,<br>
neque&#151; hercle vero serio, scin quomodo?<br>
ita me di amabunt, vin bona dicam fide,<br>
quod hic inter nos liceat? ita me Iuppiter,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;440<br>
scin quam videtur? credin quod ego fabuler?<br>
<b>MIL.</B> Si nequeo facere ut abeas, egomet abiero;<br>
nam isti quidem hercle orationi Oedipo<br>
opust coniectore, qui Sphingi interpres fuit.&#151;<br>
<b>AGOR.</B> Illic hinc iratus abiit. nunc mihi cautio est,&nbsp;&nbsp;&nbsp;&nbsp;&nbsp;445<br>
ne meamet culpa meo amori obiexim moram.<br>
ibo atque arcessam testis, quando Amor iubet<br>
me oboedientem esse servo liberum.&#151;
</P>

<p class=shortborder></p>

<p>
<b>ACTVS II</B>
</p>

<p>
<b>II.i</B><br>
<b>LYCVS</B> Di illum infelicent omnes, qui post hunc diem<br>
leno ullam Veneri umquam immolarit hostiam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;450<br>
quive ullum turis granum sacruficaverit.<br>
nam ego hodie infelix dis meis iratissumis<br>
sex immolavi agnos, nec potui tamen<br>
propitiam Venerem facere uti esset mihi.<br>
quoniam litare nequeo, abii illim ilico&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;455<br>
iratus, votui exta prosicarier;<br>
[neque ea poricere volui, quoniam non bona&nbsp;&nbsp;&nbsp;&nbsp;&nbsp;457a<br>
haruspex dixit: deam esse indignam credidi.]&nbsp;&nbsp;&nbsp;&nbsp;457b<br>
eo pacto avarae Veneri pulchre adii manum.<br>
quando id quod sat erat satis habere noluit,<br>
ego pausam feci. sic ago, sic me decet.<br>
ego faxo posthac di deaeque ceteri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;460<br>
contentiores mage erunt atque avidi minus,<br>
quom scibunt, Veneri ut adierit leno manum.<br>
condigne haruspex, non homo trioboli,<br>
omnibus in extis aibat portendi mihi<br>
malum damnumque et deos esse iratos mihi.&nbsp;&nbsp;&nbsp;&nbsp; 465<br>
quid ei divini aut humani aequomst credere?<br>
mina mihi argenti dono postilla datast.<br>
sed quaeso, ubi nam illic restitit miles modo,<br>
qui hanc mihi donavit, quem ego vocavi ad prandium?<br>
sed eccum incedit. <b>ANTAMONIDES</B> Ita ut occepi dicere,&nbsp;&nbsp;&nbsp;&nbsp;&nbsp;470<br>
lenulle, de illa pugna Pentetronica,<br>
quom sexaginta milia hominum uno die<br>
volaticorum manibus occidi meis.<br>
<b>LYC.</B> Volaticorum hominum? <b>ANTAM.</B> Ita dico quidem.<br>
<b>LYC.</B> An, opsecro, usquam sunt homines volatici?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;475<br>
<b>ANTAM.</B> Fuere. verum ego interfeci. <b>LYC.</B> Quo modo<br>
potuisti? <b>ANTAM.</B> Dicam. viscum legioni dedi<br>
fundasque; eo praesternebant folia farferi.<br>
<b>LYC.</B> Quoi rei? <b>ANTAM.</B> Ad fundas viscus ne adhaeresceret.<br>
<b>LYC.</B> Perge. optume hercle perieras. quid postea?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;480<br>
<b>ANTAM.</B> In fundas visci indebant grandiculos globos,<br>
eo illos volantis iussi funditarier.<br>
quid multa verba? quemquem visco offenderant,<br>
tam crebri ad terram accidebant quam pira.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;484-485<br>
ut quisque acciderat, eum necabam ilico&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;486<br>
per cerebrum pinna sua sibi, quasi turturem.<br>
<b>LYC.</B> Si hercle istuc umquam factum est, tum me Iuppiter<br>
faciat ut semper sacruficem nec umquam litem.<br>
<b>A.</B> An mi haec non credis? <b>L.</B> Credo, ut mi aequomst credier.&nbsp;490<br>
age eamus intro. <b>LYC.</B> Dum exta referuntur, volo<br>
narrare tibi etiam unam pugnam. <b>LYC.</B> Nil moror.<br>
<b>A.</B> Ausculta. <b>L.</B> Non hercle auscultabo. <b>A.</B> Quo
modo?<br>
colaphis quidem hercle tuom iam dilidam caput,<br>
nisi aut auscultas aut is in malam crucem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;495<br>
<b>LYC.</B> Malam crucem ibo potius. <b>ANTAM.</B> Certumnest tibi?<br>
<b>LYC.</B> Certum. <b>ANTAM.</B> Tum tu igitur die bono Aphrodisiis<br>
addice tuam mihi meretricem minusculam.<br>
<b>LYC.</B> Ita res divina mihi fuit: res serias<br>
omnis extollo ex hoc die in alium diem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;500<br>
<b>ANTAM.</B> Profestos festos habeam decretum est mihi.<br>
<b>LYC.</B> Nunc hinc eamus intro. sequere hac me.&#151; <b>ANTAM.</B>
Seqor.<br>
in hunc diem iam tuos sum mercennarius.&#151;
</P>

<p class=shortborder></p>

<p>
<b>ACTVS III</B>
</p>

<p>
<b>III.i</B><br>
<b>AGORASTOCLES</B> Ita me di ament, tardo amico nihil est quicquam
inaequius,<br>
praesertim homini amanti, qui quidquid agit properat omnia.&nbsp;&nbsp;&nbsp;&nbsp;&nbsp;&nbsp;&nbsp;505<br>
sicut ego hos duco advocatos, homines spissigradissimos,<br>
tardiores quam corbitae sunt in tranquillo mari.<br>
atque equidem hercle dedita opera amicos fugitavi senes:<br>
scibam aetate tardiores, metui meo amori moram.<br>
nequiquam hos procos mi elegi loripedis, tardissimos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;510<br>
quin si ituri hodie estis, ite, aut ite hinc in malam crucem.<br>
sicine oportet ire amicos homini amanti operam datum?<br>
nam iste quidem gradus succretust cribro pollinario,<br>
nisi cum pedicis condidicistis istoc grassari gradu.<br>
<b>ADVOCATI</B> Heus tu, quamquam nos videmur tibi plebeii et pauperes,&nbsp;&nbsp;&nbsp;&nbsp;515<br>
si nec recte dicis nobis, dives de summo loco,<br>
divitem audacter solemus mactare infortunio.<br>
nec tibi nos obnoxii [sumus] istuc, quid tu ames aut oderis:<br>
quom argentum pro capite dedimus, nostrum dedimus, non tuom;<br>
liberos nos esse oportet. nos te nihili pendimus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;520<br>
ne tuo nos amori servos [tuos] esse addictos censeas.<br>
liberos homines per urbem modico magis par est gradu<br>
ire, servile esse duco festinantem currere.<br>
praesertim in re populi placida atque interfectis hostibus<br>
non decet tumultuari. sed si properabas magis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;525<br>
pridie nos te advocatos huc duxisse oportuit.<br>
ne tu opinere, haud quisquam hodie nostrum curret per vias,<br>
neque nos populus pro cerritis insectabit lapidibus.<br>
<b>AGOR.</B> At si ad prandium me in aedem vos dixissem ducere,<br>
vinceretis cervom cursu vel gralatorem gradu;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;530<br>
nunc vos quia mihi advocatos dixi et testis ducere,<br>
podagrosi estis ac vicistis cochleam tarditudine.<br>
<b>ADV.</B> An vero non iusta causa est, quor curratur celeriter<br>
ubi bibas, edas de alieno quantum velis usque ad fatim,<br>
quod tu invitus numquam reddas domino, de quoio ederis?&nbsp;&nbsp;&nbsp;&nbsp;&nbsp;535<br>
sed tamen cum eo cum quiqui, quamquam sumus pauperculi,<br>
est domi quod edimus, ne nos tam contemptim conteras.<br>
quidquid est pauxillulum illuc, nostrum id omne, non tuomst,<br>
neque nos quemquam flagitamus neque nos quisquam flagitat.<br>
tua causa nemo nostrorumst suos rupturus ramites.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;540<br>
<b>AGOR.</B> Nimis iracundi estis: equidem haec vobis dixi per iocum.<br>
<b>ADV.</B> Per iocum itidem dictum habeto quae nos tibi respondimus.<br>
[<b>AGOR.</B> Obsecro hercle, operam celocem hanc mihi, ne corbitam
date;<br>
attrepidate saltem, nam vos adproperare haud postulo.<br>
<b>ADV.</B> Si quid tu placide otioseque agere vis, operam damus;&nbsp;&nbsp;&nbsp;&nbsp;&nbsp;&nbsp;545<br>
si properas, cursores meliust te advocatos ducere.]<br>
<b>AGOR.</B> Scitis rem, narravi vobis quod vestra opera mi opus siet,<br>
de lenone hoc, qui me amantem ludificatur tam diu,<br>
ei paratae ut sint insidiae de auro et de servo meo.<br>
<b>ADV.</B> Omnia istaec scimus iam nos, si hi spectatores sciant;&nbsp;&nbsp;&nbsp;&nbsp;&nbsp;550<br>
horunc hic nunc causa haec agitur spectatorum fabula:<br>
hos te satius est docere, ut, quando agas, quid agas sciant.<br>
nos tu ne curassis: scimus rem omnem, quippe omnes simul<br>
didicimus tecum una, ut respondere possemus tibi.<br>
<b>AGOR.</B> Ita profecto est. sed agite igitur, ut sciam vos scire
rem,&nbsp;&nbsp;&nbsp;&nbsp;&nbsp; 555<br>
expedite [et] mihi quae vobis dudum dixi dicite.<br>
<b>ADV.</B> Itane? temptas an sciamus? non meminisse nos ratu's,<br>
quo modo trecentos Philippos Collybisco vilico<br>
dederis, quos deferret huc ad lenonem inimicum tuom,<br>
[isque] se ut assimularet peregrinum esse aliunde ex alio oppido?&nbsp;&nbsp;&nbsp;&nbsp;&nbsp;560<br>
ubi is detulerit, tu eo quaesitum servom advenies tuom<br>
cum pecunia. <b>AGOR.</B> Meministis memoriter, servastis me.<br>
<b>ADV.</B> Ille negabit: Milphionem quaeri censebit tuom;<br>
id duplicabit omne furtum. leno addicetur tibi.<br>
ad eam rem nos esse testis vis tibi. <b>AGOR.</B> Tenetis rem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;565<br>
<b>ADV.</B> Vix quidem hercle, ita pauxilla est, digitulis primoribus.<br>
<b>AGOR.</B> [Hoc cito et cursim est agendum. propera iam quantum potest.<br>
<b>ADV.</B> Bene vale igitur. te advocatos meliust celeris ducere;<br>
tardi sumus nos. <b>AGOR.</B> Optime itis, pessime hercle dicitis.<br>
quin etiam deciderint vobis femina in talos velim. 570<br>
<b>ADV.</B> At edepol nos tibi in lumbos linguam atque oculos in solum.<br>
<b>AGOR.</B> Heia, hau vostrumst iracundos esse, quod dixi ioco.<br>
<b>ADV.</B> Nec tuom quidem est amicis per iocum iniuste loqui.<br>
<b>AGOR.</B> Mittite istaec. quid velim vos, scitis. <b>ADV.</B> Callemus
probe:<br>
lenonem ut periurum perdas, id studes. <b>AGOR.</B> Tenetis rem.]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;575<br>
euge, opportune egrediuntur Milphio una et vilicus.<br>
basilice exornatus incedit et fabre ad fallaciam.
</p>

<p>
<b>III.ii</B><br>
<b>MILPHIO</B> Iam tenes praecepta in corde? <b>COLLYBISCVS</B> Pulchre.
<b>MIL.</B>
Vide<br>
&nbsp;&nbsp;&nbsp;&nbsp;&nbsp; sis calleas.<br>
<b>COLL.</B> Quid opust verbis? callum aprugnum callere aeque non sinam.<br>
<b>MIL.</B> Fac modo ut condocta tibi sint dicta ad hanc fallaciam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;580<br>
<b>COLL.</B> Quin edepol condoctior sum, quam tragoedi aut comici.<br>
<b>MIL.</B> Probus homost. <b>AGOR.</B> Adeamus propius. <b>MIL.</B>
Adsunt testes? <b>AGOR.</B><br>
&nbsp;&nbsp;&nbsp;&nbsp; Tot quidem.<br>
<b>MIL.</B> Non potuisti adducere homines magis ad hanc rem idoneos.<br>
nam istorum nullus nefastust: comitiales sunt meri;<br>
ibi habitant, ibi eos conspicias quam praetorem saepius.&nbsp;&nbsp;&nbsp;&nbsp;&nbsp;&nbsp;585<br>
hodie iuris coctiores non sunt qui lites creant,<br>
quam hi sunt, qui si nihil est quicum litigent, lites emunt.<br>
<b>ADV.</B> Di te perdant. <b>M.</B> Vos quidem hercle&#151; cum eo cum
quiqui tamen<br>
et bene et benigne facitis, quom ero amanti operam datis.<br>
sed isti iam sciunt, negoti quid sit? <b>AGOR.</B> Omne in ordine.&nbsp;&nbsp;&nbsp;&nbsp;&nbsp;590<br>
<b>MIL.</B> Tum vos animum advortite igitur. hunc vos lenonem Lycum<br>
novistis? <b>ADV.</B> Facile. <b>COLL.</B> At pol ego eum, qua sit
facie, nescio.<br>
eum mihi volo demonstretis hominem. <b>ADV.</B> Nos curabimus.<br>
satis praeceptumst. <b>AGOR.</B> Hic trecentos nummos numeratos habet.<br>
<b>ADV.</B> Ergo nos inspicere oportet istuc aurum, Agorastocles,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;595<br>
ut sciamus quid dicamus mox pro testimonio.<br>
<b>COLL.</B> Agite, inspicite. <b>ADV.</B> Aurum est profecto hoc,
spectatores, comicum:<br>
macerato hoc pingues fiunt auro in barbaria boves;<br>
verum ad hanc rem agundam Philippum est: ita nos adsimulabimus.<br>
<b>COLL.</B> Sed ita adsimulatote quasi ego sim peregrinus. <b>ADV.</B>
Scilicet,&nbsp;&nbsp;&nbsp;&nbsp;&nbsp;&nbsp; 600<br>
et quidem quasi tu nobiscum adveniens hodie oraveris,<br>
liberum ut commostraremus tibi locum et voluptarium,<br>
ubi ames, potes, pergraecere. <b>COLL.</B> Eu, edepol mortales malos.<br>
<b>AGOR.</B> Ego enim docui. <b>MIL.</B> Quis te porro? <b>COLL.</B>
Agite intro abite,<br>
&nbsp;&nbsp;&nbsp;&nbsp; Agorastocles,<br>
ne hic vos mecum conspicetur leno neu fallaciae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;605<br>
praepedimentum obiciatur. <b>ADV.</B> Hic homo sapienter sapit.<br>
facite quod iubet. <b>AGOR.</B> Abeamus. sed vos&#151; <b>ADV.</B> Satis
dictumst. abi.<br>
<b>AGOR.</B> Abeo. <b>ADV.</B> Quaeso, di immortales, quin abis? <b>AGOR.</B>
Abeo.&#151; <b>ADV.</B><br>
&nbsp;&nbsp;&nbsp; Sapis.<br>
<b>COLL.</B> St,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;608a<br>
tace. <b>ADV.</B> Quid est? <b>COLL.</B> Fores hae fecerunt magnum
flagitium modo.<br>
<b>ADV.</B> Quid &lt;id> est flagiti? <b>COLL.</B> Crepuerunt clare.
<b>ADV.</B>
Di te perduint.<br>
pone nos recede. <b>COLL.</B> Fiat. <b>ADV.</B> Nos priores ibimus.<br>
<b>COLL.</B> Faciunt scurrae quod consuerunt: pone sese homines locant.<br>
<b>ADV.</B> Illic homo est, qui egreditur, leno. <b>C.</B> Bonus est,
nam similis malist.<br>
iam nunc ego illi egredienti sanguinem exsugam procul.
</p>

<p>
<b>III.iii</B><br>
<b>LYCVS</B> Iam ego istuc revortar, miles: convivas volo&nbsp;&nbsp;&nbsp;&nbsp;&nbsp;615<br>
reperire nobis commodos, qui una sient;<br>
interibi attulerint exta, atque eadem mulieres<br>
iam ab re divina credo apparebunt domi.<br>
sed quid huc tantum hominum incedunt? ecquidnam adferunt?<br>
et ille chlamydatus quisnam est, qui sequitur procul?&nbsp;&nbsp;&nbsp;&nbsp;&nbsp;&nbsp;620<br>
<b>ADV.</B> Aetoli cives te salutamus, Lyce,<br>
quamquam hanc salutem ferimus inviti tibi.<br>
<b>LYC.</B> Fortunati omnes sitis, quod certo scio<br>
nec fore nec fortunam id situram fieri.<br>
<b>ADV.</B> Istic est thensaurus stultis in lingua situs,&nbsp;&nbsp;&nbsp;&nbsp;&nbsp;&nbsp;625<br>
ut quaestui habeant male loqui melioribus.<br>
<b>LYC.</B> Viam qui nescit, qua deveniat ad mare,<br>
eum oportet amnem quaerere comitem sibi.<br>
ego male loquendi vobis nescivi viam:<br>
nunc vos mihi amnes estis; vos certum est sequi:&nbsp;&nbsp;&nbsp;&nbsp;&nbsp;630<br>
si bene dicetis, vostra ripa vos sequar,<br>
si male dicetis, vostro gradiar limite.<br>
<b>ADV.</B> Malo bene facere tantundemst periculum<br>
quantum bono male facere. <b>LYC.</B> Qui vero? <b>ADV.</B> Scies.<br>
malo si quid bene facias, [id] beneficium interit;&nbsp;&nbsp;&nbsp;&nbsp;&nbsp;&nbsp;635<br>
bono si quid male facias, aetatem expetit.<br>
<b>LYC.</B> Facete dictum. sed quid istuc ad me attinet?<br>
<b>ADV.</B> Quia nos honoris tui causa ad te venimus,<br>
quamquam bene volumus leniter lenonibus.<br>
<b>LYC.</B> Si quid boni adportatis, habeo gratiam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;640<br>
<b>ADV.</B> Boni de nostro tibi nec ferimus nec damus<br>
neque pollicemur, neque adeo volumus datum.<br>
<b>LYC.</B> Credo hercle vobis: ita vestra est benignitas.<br>
sed quid nunc voltis? <b>ADV.</B> Hunc chlamydatum quem vides,<br>
ei Mars iratust. <b>COLL.</B> Capiti vestro istuc quidem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;645<br>
<b>ADV.</B> Nunc hunc, Lyce, ad te diripiundum adducimus.<br>
<b>COLL.</B> Cum praeda hic hodie incedet venator domum:<br>
canes compellunt in plagas lepide lupum.<br>
<b>LYC.</B> Quis hic est? <b>ADV.</B> Nescimus nos quidem istum qui
siet;<br>
nisi dudum mane ut ad portum processimus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;650<br>
atque istum e navi exeuntem oneraria<br>
videmus. adiit ad nos extemplo exiens;<br>
salutat, respondemus. <b>COLL.</B> Mortalis malos,<br>
ut ingrediuntur docte in sycophantiam.<br>
<b>LYC.</B> Quid deinde? <b>ADV.</B> Sermonem ibi nobiscum copulat.&nbsp;&nbsp;&nbsp;655<br>
ait se peregrinum esse huius ignarum oppidi;<br>
locum sibi velle liberum praeberier,<br>
ubi nequam faciat. nos hominem ad te adduximus.<br>
tu si te di amant, agere tuam rem occasiost.<br>
<b>LYC.</B> Itane? <b>ADV.</B> Ille est cupiens, aurum habet. <b>LYC.</B>
Praeda haec meast.&nbsp; 660<br>
<b>ADV.</B> Potare, amare volt. <b>LYC.</B> Locum lepidum dabo.<br>
<b>ADV.</B> At enim hic clam furtim esse volt, ne quis sciat<br>
neve arbiter sit. nam hic latro in Sparta fuit,<br>
ut quidem ipse nobis dixit, apud regem Attalum;<br>
inde huc aufugit, quoniam capitur oppidum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;665<br>
<b>COLL.</B> Nimis lepide de latrone, de Sparta optume.<br>
<b>LYC.</B> Di deaeque vobis multa bona dent, quom mihi<br>
et bene praecipitis et bonam praedam datis.<br>
<b>ADV.</B> Immo ut ipse nobis dixit, quo accures magis,<br>
trecentos nummos Philippos portat praesidi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;670<br>
<b>LYC.</B> Rex sum, si ego illum hodie ad me hominem adlexero.<br>
<b>ADV.</B> Quin hic quidem tuos est. <b>LYC.</B> Opsecro hercle hortamini,<br>
ut devortatur ad me in hospitium optumum.<br>
<b>ADV.</B> Neque nos hortari neque dehortari decet<br>
hominem peregrinum: tuam rem tu ages, si sapis.&nbsp;&nbsp;&nbsp;&nbsp;&nbsp;&nbsp;675<br>
nos tibi palumbem ad aream usque adduximus:<br>
nunc te illum meliust capere, si captum esse vis.<br>
<b>COLL.</B> Iamne itis? quid quod vobis mandavi, hospites?<br>
<b>ADV.</B> Cum illoc te meliust tuam rem, adulescens, loqui:<br>
illic est ad istas res probus, quas quaeritas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;680<br>
<b>COLL.</B> Videre equidem vos vellem, quom huic aurum darem.<br>
<b>ADV.</B> Illinc procul nos istuc inspectabimus.<br>
<b>COLL.</B> Bonam dedistis mihi operam. <b>LYC.</B> It ad me lucrum.<br>
<b>COLL.</B> Illud quidem quorsum asinus caedit calcibus.<br>
<b>LYC.</B> Blande hominem compellabo. hospes hospitem&nbsp;&nbsp;&nbsp;&nbsp;685<br>
salutat. salvom te advenire gaudeo.<br>
<b>COLL.</B> Multa tibi di dent bona, quom me salvom esse vis.<br>
<b>LYC.</B> Hospitium te aiunt quaeritare. <b>COLL.</B> Quaerito.<br>
<b>LYC.</B> Ita illi dixerunt, qui hinc a me abierunt modo,<br>
te quaeritare a muscis. <b>COLL.</B> Minime gentium.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;690<br>
<b>LYC.</B> Quid ita? <b>COLL.</B> Quia &lt;a> muscis si mi hospitium
quaererem,<br>
adveniens irem in carcerem recta via.<br>
ego id quaero hospitium, ubi ego curer mollius,<br>
quam regi Antiocho oculi curari solent.<br>
<b>LYC.</B> Edepol ne tibi illud possum festivom dare,&nbsp;&nbsp;695<br>
siquidem potes esse te pati in lepido loco,<br>
in lecto lepide strato lepidam mulierem<br>
complexum contrectare. <b>COLL.</B> Is, leno, viam.<br>
<b>LYC.</B> Vbi tu Leucadio, Lesbio, Thasio, Chio,<br>
vetustate vino edentulo aetatem inriges;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;700<br>
ibi ego te replebo usque unguentum geumatis,<br>
quid multa verba? faciam, ubi tu laveris,<br>
ibi ut balneator faciat unguentariam.<br>
sed haec latrocinantur, quae ego dixi, omnia.<br>
<b>COLL.</B> Quid ita? <b>LYC.</B> Quia aurum poscunt praesentarium.&nbsp;&nbsp;&nbsp;&nbsp;705<br>
<b>COLL.</B> Quin hercle accipere tu non mavis quam ego dare.<br>
<b>ADV.</B> Quid si evocemus huc foras Agorastoclem,<br>
ut ipsus testis sit sibi certissumus?<br>
heus tu, qui furem captas, egredere ocius,<br>
ut tute inspectes aurum lenoni dari.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;710
</p>

<p>
<b>III.iv</B><br>
<b>AGORASTOCLES</B> Quid est? quid voltis, testes? <b>ADV.</B> Specta
ad dexteram.<br>
tuos servos aurum ipsi lenoni dabit.<br>
<b>COLL.</B> Age, accipe hoc sis: hic sunt numerati aurei<br>
trecenti nummi, qui vocantur Philippei.<br>
hinc me procura; propere hosce apsumi volo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;715<br>
<b>LYC.</B> Edepol fecisti prodigum promum tibi.<br>
age, eamus intro. <b>COLL.</B> Te sequor. <b>LYC.</B> Age, age, ambula,<br>
ibi, quae reliqua, alia fabulabimur.<br>
<b>COLL.</B> Eadem narrabo tibi res Spartiaticas.<br>
<b>L.</B> Quin sequere me ergo.&#151; <b>C.</B> Abduc intro. addictum tenes.&#151;&nbsp;&nbsp;&nbsp;&nbsp;&nbsp;720<br>
<b>AGOR.</B> Quid nunc mi auctores estis? <b>ADV.</B> Vt frugi sies.<br>
<b>AGOR.</B> Quid si animus esse non sinit? <b>ADV.</B> Esto ut sinit.<br>
<b>AGOR.</B> Vidistis, leno quom aurum accepit? <b>ADV.</B> Vidimus.<br>
<b>AGOR.</B> Eum vos meum esse servom scitis? <b>ADV.</B> Scivimus.<br>
<b>AGOR.</B> Rem adversus populi saepe leges? <b>ADV.</B> Scivimus.&nbsp;&nbsp;&nbsp;&nbsp;&nbsp;&nbsp;725<br>
<b>AGOR.</B> Em istaec volo ergo vos commeminisse omnia,<br>
mox quom ad praetorem usus veniet. <b>ADV.</B> Meminimus.<br>
<b>AGOR.</B> Quid si recenti re aedis pultem? <b>ADV.</B> Censeo.<br>
<b>AGOR.</B> Si pultem, non recludet? <b>ADV.</B> Panem frangito.<br>
<b>AGOR.</B> Si exierit leno, quid tum? hominem interrogem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;730<br>
meus servos ad eum veneritne? <b>ADV.</B> Quippini?<br>
[<b>AGOR.</B> Cum auri ducentis nummis Philippis? <b>ADV.</B> Quippini?<br>
<b>AG.</B> Ibi extemplo leno errabit. <b>AD.</B> Qua de re? <b>AG.</B>
Rogas?<br>
quia centum nummis minus dicetur. <b>ADV.</B> Bene putas.<br>
<b>AGOR.</B> Alium censebit quaeritari. <b>ADV.</B> Scilicet.]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;735<br>
<b>AGOR.</B> Extemplo denegabit. <b>ADV.</B> Iuratus quidem.<br>
<b>AG.</B> Homo furti sese adstringet. <b>AD.</B> Hau dubium id quidemst.<br>
<b>AGOR.</B> Quantum quantum ad eum erit delatum. <b>ADV.</B> Quippini?<br>
<b>AGOR.</B> Diespiter vos perduit. <b>ADV.</B> Te quippini?<br>
<b>AGOR.</B> Ibo et pultabo ianuam iam. <b>ADV.</B> Quippini?&nbsp;&nbsp;&nbsp;&nbsp;&nbsp;&nbsp;740<br>
<b>AGOR.</B> Tacendi tempus est, nam crepuerunt fores.<br>
foras egrediri video lenonem Lycum.<br>
adeste quaeso. <b>ADV.</B> Quippini? ~ si voles<br>
operire capita, ne nos leno noverit,<br>
qui illi malae rei tantae fuimus inlices.&nbsp;&nbsp;&nbsp;&nbsp;&nbsp;&nbsp;&nbsp;&nbsp;745
</p>

<p>
<b>III.v</B><br>
<b>LYCVS</B> Suspendant omnes nunciam se haruspices,<br>
quam ego illis posthac quod loquantur creduam,<br>
qui in re divina dudum dicebant mihi<br>
malum damnumque maximum portendier:<br>
is explicavi meam rem postilla lucro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;750<br>
<b>AGOR.</B> Salvos sis, leno. <b>LYC.</B> Di te ament, Agorastocles.<br>
<b>AGOR.</B> Magis me benigne nunc salutas quam antidhac.<br>
<b>LYC.</B> Tranquillitas evenit, quasi navi in mari:<br>
utquomque est ventus, exim velum vortitur.<br>
<b>AGOR.</B> Valeant apud te quos volo; atque haud te volo.&nbsp;&nbsp;&nbsp;&nbsp;&nbsp;755<br>
<b>LYC.</B> Valent ut postulatumst, verum non tibi.<br>
<b>AGOR.</B> Mitte ad me, si audes, hodie Adelphasium tuam,<br>
die festo celebri nobilique Aphrodisiis.<br>
<b>LYC.</B> Calidum prandisti prandium hodie? dic mihi.<br>
<b>AGOR.</B> Quid iam? <b>LYC.</B> Quia os nunc frigefactas, quom rogas.&nbsp;760<br>
<b>AGOR.</B> Hoc age sis, leno. servom esse audivi meum<br>
apud te. <b>LYC.</B> Apud me? numquam factum reperies.<br>
<b>AGOR.</B> Mentire. nam ad te venit aurumque attulit.<br>
ita mihi renuntiatumst, quibus credo satis.<br>
<b>LYC.</B> Malus es, captatum me advenis cum testibus.&nbsp;&nbsp;&nbsp;&nbsp;&nbsp;765<br>
tuorum apud me nemost nec quicquam tui.<br>
<b>AGOR.</B> Mementote illud, advocati. <b>ADV.</B> Meminimus.<br>
<b>LYC.</B> Hahahae, iam teneo quid sit, perspexi modo.<br>
hi qui illum dudum conciliaverunt mihi<br>
peregrinum Spartanum, id nunc his cerebrum uritur,&nbsp;&nbsp;&nbsp;&nbsp;770<br>
me esse hos trecentos Philippos facturum lucri.<br>
nunc hunc inimicum quia esse sciverunt mihi,<br>
eum adlegarunt, suom qui servom diceret<br>
cum auro esse apud me; compositast fallacia,<br>
ut eo me privent atque inter se dividant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;775<br>
lupo agnum eripere postulant. nugas agunt.<br>
<b>AGOR.</B> Negasne apud te esse aurum, nec servom meum?<br>
<b>LYC.</B> Nego: et negando, si quid refert, ravio.<br>
<b>ADV.</B> Periisti, leno. nam istest huius vilicus<br>
quem tibi nos esse Spartiatam diximus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;780<br>
qui ad te trecentos Philippeos modo detulit.<br>
idque in istoc adeo aurum inest marsuppio.<br>
<b>LYC.</B> Vae vostrae aetati. <b>ADV.</B> Id quidem &lt;in> mundo
est tuae.<br>
<b>AGOR.</B> Age omitte actutum, furcifer, marsuppium:<br>
manifesto fur es mihi. quaeso hercle, operam date,&nbsp;&nbsp;&nbsp;&nbsp;&nbsp;&nbsp;785<br>
dum me videatis servom ab hoc abducere.&#151;<br>
<b>LYC.</B> Nunc pol ego perii certo, haud arbitrario.<br>
consulto hoc factum est, mihi ut insidiae fierent.<br>
sed quid ego dubito fugere hinc in malam crucem,<br>
prius quam hinc optorto collo ad praetorem trahor?&nbsp;&nbsp;&nbsp;&nbsp;&nbsp;790<br>
eheu, quom ego habui hariolos haruspices;<br>
qui si quid bene promittunt, perspisso evenit,<br>
id quod mali promittunt, praesentarium est.<br>
nunc ibo, amicos consulam, quo me modo<br>
suspendere aequom censeant potissimum.&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;795
</p>

<p>
<b>III.vi</B><br>
<b>AGORASTOCLES</B> Age tu progredere, ut [testes] videant te ire istinc
foras.<br>
estne hic meus servos? <b>COLLYBISCVS</B> Sum hercle vero, Agorastocles.<br>
<b>AGOR.</B> Quid nunc, sceleste leno? <b>ADV.</B> Quicum litigas<br>
apscessit. <b>AGOR.</B> Vtinam hinc abierit malam crucem.<br>
<b>ADV.</B> Ita nos velle aequom est. <b>AGOR.</B> Cras subscribam
homini dicam.&nbsp;&nbsp;&nbsp;&nbsp;&nbsp; 800<br>
<b>COLL.</B> Numquid me? <b>AGOR.</B> Apscedas, sumas ornatum tuom.<br>
<b>COLL.</B> Non sum nequiquam miles factus; paululum<br>
praedae intus feci: dum lenonis familia<br>
dormitat, extis sum satur factus probe.<br>
abscedam hinc intro.&#151; <b>AGOR.</B> Factum a vobis comiter.&nbsp;&nbsp;&nbsp;&nbsp;805<br>
bonam dedistis, advocati, operam mihi.<br>
cras mane, quaeso, in comitio estote obviam.<br>
tu sequere me intro. vos valete.&#151; <b>ADV.</B> Et tu vale.<br>
iniuriam illic insignite postulat:<br>
nostro servire nos sibi censet cibo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;810<br>
verum ita sunt *** isti nostri divites:<br>
si quid bene facias, levior pluma est gratia,<br>
si quid peccatumst, plumbeas iras gerunt.<br>
domos abeamus nostras, sultis, nunciam,<br>
quando id, quoi rei operam dedimus, impetravimus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;815<br>
ut perderemus corruptorem civium.&#151;
</P>

<p class=shortborder></p>

<p>
<b>ACTVS IV</B>
</p>

<p>
<b>IV.i</B><br>
<b>MILPHIO</B> Exspecto quo pacto meae techinae processurae sient.<br>
studeo hunc lenonem perdere, qui meum erum miserum macerat,<br>
is me autem porro verberat, incursat pugnis, calcibus:<br>
servire amanti miseria est, praesertim qui quod amat caret.&nbsp;&nbsp;&nbsp;&nbsp;&nbsp;&nbsp;820<br>
attat, e fano recipere video se Syncerastum,<br>
lenonis servom; quid habeat sermonis auscultabo.
</p>

<p>
<b>IV.ii</B><br>
<b>SYNCERASTVS</B> Satis spectatum est, deos atque homines eius neglegere
gratiam,<br>
quoi homini erus est consimilis velut ego habeo hunc huius modi.<br>
neque periurior neque peior alter usquam est gentium,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;825<br>
quam erus meus est, neque tam luteus neque tam caeno conlitus.<br>
ita me di ament, vel in lautumiis vel in pistrino mavelim<br>
agere aetatem praepeditus latere forti ferreo,<br>
quam apud lenonem hunc servitutem colere. quid illuc est genus,<br>
quae illic hominum corruptelae fiunt. di vostram fidem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;830<br>
quodvis genus ibi hominum videas, quasi Acheruntem veneris,<br>
equitem peditem, libertinum, furem an fugitivom velis,<br>
verberatum, vinctum, addictum: qui habet quod det, &lt;ut>ut homo est,<br>
omnia genera recipiuntur; itaque in totis aedibus<br>
tenebrae latebrae, bibitur estur quasi in popina, hau secus.&nbsp;&nbsp;&nbsp;&nbsp;835<br>
ibi tu videas litteratas fictiles epistulas,<br>
pice signatas, nomina insunt cubitum longis litteris:<br>
ita vinariorum habemus nostrae dilectum domi.<br>
<b>MIL.</B> Omnia edepol mira sunt, nisi erus hunc heredem facit,<br>
nam id quidem, illi, uti meditatur, verba faciet mortuo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;840<br>
et adire lubet hominem et autem nimis eum ausculto lubens.<br>
<b>SYNC.</B> Haec quom hic video fieri, crucior: pretiis emptos maxumis,<br>
apud nos expeculiatos servos fieri suis eris.<br>
sed ad postremum nihil apparet: male partum male disperit.<br>
<b>MIL.</B> Proinde habet orationem, quasi ipse sit frugi bonae,&nbsp;&nbsp;&nbsp;&nbsp;&nbsp;845<br>
qui ipsus hercle ignaviorem potis est facere Ignaviam.<br>
<b>SYNC.</B> Nunc domum haec ab aede Veneris refero vasa, ubi hostiis<br>
erus nequivit propitiare Venerem suo festo die.<br>
<b>MIL.</B> Lepidam Venerem. <b>SYNC.</B> Nam meretrices nostrae primis
hostiis<br>
Venerem placavere extemplo. <b>MIL.</B> O lepidam Venerem denuo.&nbsp;&nbsp;&nbsp;&nbsp;&nbsp;&nbsp;850<br>
<b>SYNC.</B> Nunc domum ibo. <b>MIL.</B> Heus, Synceraste. <b>SYNC.</B>
Syncerastum qui vocat?<br>
<b>M.</B> Tuos amicus. <b>S.</B> Haud amice facis, qui cum onere offers
moram.<br>
<b>MIL.</B> At ob hanc moram tibi reddam operam ubi voles, ubi iusseris.<br>
habe rem pactam. <b>S.</B> Si futurumst, do tibi operam hanc. <b>M.</B>
Quo modo?<br>
<b>SYNC.</B> Vt enim ubi mihi vapulandum sit, tu corium sufferas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;855<br>
apage, nescio quid viri sis. <b>MIL.</B> Malus sum. <b>SYNC.</B> Tibi
sis. <b>MIL.</B> Te volo.<br>
<b>SYNC.</B> At onus urget. <b>MIL.</B> At tu appone et respice ad
me. <b>SYNC.</B> Fecero,<br>
quamquam haud otiumst. <b>MIL.</B> Salvos sis, Synceraste. <b>SYNC.</B>
O Milphio,<br>
di omnes deaeque ament. <b>MIL.</B> Quemnam hominem? <b>SYNC.</B> Nec
te nec me,<br>
&nbsp;&nbsp;&nbsp;&nbsp; Milphio:<br>
neque erum meum adeo. <b>MIL.</B> Quem ament igitur? <b>SYNC.</B> Aliquem,
dignus&nbsp; 860<br>
&nbsp;&nbsp;&nbsp;&nbsp; qui siet.<br>
nam nostrorum nemo dignust. <b>MIL.</B> Lepide loquere. <b>SYNC.</B>
Me decet.<br>
<b>MIL.</B> Quid agis? <b>SYNC.</B> Facio quod manufesti moechi hau
ferme solent.<br>
<b>MIL.</B> Quid id est? <b>SYNC.</B> Refero vasa salva. <b>MIL.</B>
Di te et tuom erum perduint.<br>
<b>SYNC.</B> Me non perdent; illum ut perdant facere possum, si velim,<br>
meum erum ut perdant, ni mihi metuam, Milphio. <b>MIL.</B> Quid id
est? cedo.&nbsp;&nbsp;&nbsp;&nbsp; 865<br>
<b>SYNC.</B> Malus es? <b>MIL.</B> Malus sum. <b>SYNC.</B> Male mihi
est. <b>MIL.</B> Memora, num<br>
&nbsp;&nbsp;&nbsp;&nbsp; esse aliter decet?<br>
quid est, quod male sit tibi, quoi domi sit quod edis quod ames adfatim,<br>
neque triobolum ullum amicae das et ductas gratiis?<br>
<b>SYNC.</B> Diespiter me sic amabit, <b>MIL.</B> Vt quidem edepol
dignus es.<br>
<b>SYNC.</B> Vt ego hanc familiam interire cupio. <b>MIL.</B> Adde
operam, si cupis.&nbsp;&nbsp;&nbsp; 870<br>
<b>SYNC.</B> Sine pennis volare hau facilest: meae alae pennas non
habent.<br>
<b>MIL.</B> Nolito edepol devellisse: iam his duobus mensibus<br>
volucres tibi erunt tuae hirquinae. <b>S.</B> I in malam rem. <b>M.</B>
I tu atque erus.<br>
<b>SYNC.</B> Verum. enim qui homo eum norit, norit. cito homo pervorti
potest.<br>
<b>MIL.</B> Quid iam? <b>SYNC.</B> Quasi tu tacitum habere quicquam
potis sis. <b>MIL.</B> Rectius 875<br>
tacitas tibi res sistam quam quod dictum est mutae mulieri.<br>
<b>SYNC.</B> Animum inducam facile ut tibi istuc credam, ni te noverim.<br>
<b>MIL.</B> Crede audacter meo periclo. <b>SYNC.</B> Male credam, et
credam tamen.<br>
<b>MIL.</B> Scin tu erum tuom meo ero esse inimicum capitalem? <b>SYNC.</B>
Scio.<br>
<b>MIL.</B> Propter amorem&#151; <b>SYNC.</B> Omnem operam perdis. <b>MIL.</B>
Quid iam?&nbsp;&nbsp;&nbsp;&nbsp;&nbsp; 880<br>
<b>&nbsp;&nbsp;&nbsp; SYNC.</B> Quia doctum doces.<br>
<b>MIL.</B> Quid ergo dubitas quin lubenter tuo ero meus quid possiet<br>
facere faciat male, eius merito? tum autem si quid tu adiuvas,<br>
eo facilius facere poterit. <b>SYNC.</B> At ego hoc metuo, Milphio.<br>
<b>M.</B> Quid est quod metuas? <b>S.</B> Dum ero insidias paritem,
ne me perduim.<br>
si erus meus me esse elocutum quoiquam mortali sciat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;885<br>
continuo is me ex Syncerasto Crurifragium fecerit.<br>
<b>MIL.</B> Numquam edepol mortalis quisquam fiet e me certior,<br>
nisi ero meo uni indicasso, atque ei quoque ut ne enuntiet<br>
id esse facinus ex ted ortum. <b>SYNC.</B> Male credam, et credam tamen.<br>
sed hoc tu tecum tacitum habeto. <b>MIL.</B> Fide non melius creditur.&nbsp;&nbsp;&nbsp;&nbsp;&nbsp;890<br>
loquere (locus occasioque est) libere: hic soli sumus.<br>
<b>SY.</B> Erus si tuos volt facere frugem, meum erum perdet. <b>MI.</B>
Qui id potest?<br>
<b>SYNC.</B> Facile. <b>MIL.</B> Fac ergo id facile noscam ego, ut
ille possit noscere.<br>
<b>S.</B> Quia Adelphasium, quam erus deamat tuos, ingenuast. <b>M.</B>
Quo modo?<br>
<b>SYNC.</B> Eodem quo soror illius altera Anterastilis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;895<br>
<b>MIL.</B> Cedo qui id credam. <b>SYNC.</B> Quia illas emit in Anactorio
parvolas<br>
de praedone Siculo. <b>MIL.</B> Quanti? <b>SYNC.</B> Duodeviginti minis,<br>
duas illas et Giddenenem nutricem earum tertiam.<br>
et ille qui eas vendebat dixit se furtivas vendere:<br>
ingenuas Carthagine aibat esse. <b>MIL.</B> Di vostram fidem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;900<br>
nimium lepidum memoras facinus. nam erus meus Agorastocles<br>
ibidem gnatust, inde surptus fere sexennis, postibi<br>
qui eum surrupuit huc devexit meoque ero eum hic vendidit.<br>
is in divitias homo adoptavit hunc, quom diem obiit suom.<br>
<b>SYNC.</B> Omnia memoras quo id facilius fiat: manu eas adserat&nbsp;&nbsp;&nbsp;&nbsp;905<br>
suas popularis liberali causa. <b>MIL.</B> Tacitus tace modo.<br>
<b>SYNC.</B> Profecto ad incitas lenonem rediget, si eas abduxerit.<br>
<b>MIL.</B> Quin prius disperibit faxo, quam unam calcem civerit.<br>
ita paratumst. <b>SYNC.</B> Ita di faxint, ne apud lenonem hunc serviam.<br>
<b>MIL.</B> Hercle qui meus conlibertus faxo eris, si di volent.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;910<br>
<b>SYNC.</B> Ita di faxint. numquid aliud me morare, Milphio?<br>
<b>MIL.</B> Valeas beneque ut tibi sit. <b>SYNC.</B> Pol istuc tibi
et tuost ero in manu.<br>
vale et haec cura clanculum ut sint dicta. <b>MIL.</B> Non dictumst.
vale.<br>
<b>S.</B> At enim nihil est, nisi dum calet hoc agitur. <b>M.</B> Lepidu's,
quom mones.<br>
et ita hoc fiet. <b>SYNC.</B> Proba materies data est, si probum adhibes
fabrum.&nbsp; 915<br>
<b>MIL.</B> Potin ut taceas? <b>SYNC.</B> Taceo atque abeo.&#151; <b>MIL.</B>
Mihi commoditatem creas.<br>
illic hinc abiit. di immortales meum erum servatum volunt<br>
et hunc disperditum lenonem: tantum eum instat exiti.<br>
satine prius quam unumst iniectum telum, iam instat alterum?<br>
ibo intro, haec ut meo ero memorem. nam huc si ante aedes evocem,&nbsp;&nbsp;&nbsp;&nbsp;&nbsp;920<br>
quae audivistis modo, nunc si eadem hic iterum iterem, inscitiast.<br>
[ero] uni potius intus ero odio, quam hic sim vobis omnibus.<br>
[di immortales, quanta turba, quanta adventat calamitas<br>
hodie ad hunc lenonem. sed ego nunc est cum me commoror.<br>
ita negotium institutumst, non datur cessatio;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;925<br>
nam et hoc docte consulendum, quod modo concreditumst,<br>
et illud autem inserviendumst consilium vernaculum.<br>
remora si sit, qui malam rem mihi det merito fecerit.<br>
nunc intro ibo: dum erus adveniat a foro, opperiar domi.&#151;]
</P>

<p class=shortborder></p>

<p>
<b>ACTVS V</B>
</p>

<p>
<b>V.i</B><br>
<b>HANNO</B> Yth alonim ualonuth sicorathi symacom syth&nbsp;&nbsp;&nbsp;&nbsp;&nbsp;&nbsp;930<br>
chy mlachthi in ythmum ysthyalm ych-ibarcu mysehi<br>
li pho caneth yth bynuthi uad edin byn ui<br>
bymarob syllohom alonim ubymysyrthohom<br>
byth limmoth ynnocho thuulech-antidamas chon<br>
ys sidobrim chi fel yth chyl is chon chen liful&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;935<br>
yth binim ys dybur ch-innocho-tnu agorastocles<br>
yth emanethi hy chirs aelichot sithi nasot<br>
bynu yid ch-illuch ily gubulim lasibithim<br>
bodi aly thera ynnynu yslym min cho-th iusim<br>
Ythalonimualoniuthsicorathiisthymhimihymacomsyth&nbsp;&nbsp;&nbsp;&nbsp;&nbsp;940<br>
combaepumamitalmetlotiambeat<br>
iulecantheconaalonimbalumbar dechor<br>
bats . . . . hunesobinesubicsillimbalim<br>
esseantidamossonalemuedubertefet<br>
donobun.huneccilthumucommucroluful&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;945<br>
altanimauosduberithemhuarcharistolem<br>
sittesedanecnasotersahelicot<br>
alemusdubertimurmucopsuistiti<br>
aoccaaneclictorbodesiussilimlimmimcolus<br>
deos deasque veneror, qui hanc urbem colunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;950<br>
ut quod de mea re huc veni rite venerim,<br>
measque hic ut gnatas et mei fratris filium<br>
reperire me siritis, di vostram fidem.<br>
[quae mihi surruptae sunt et fratris filium.]<br>
sed hic mihi antehac hospes Antidamas fuit;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;955<br>
eum fecisse aiunt, sibi quod faciundum fuit.<br>
eius filium esse hic praedicant Agorastoclem:<br>
ad eum hospitalem hanc tesseram mecum fero;<br>
is in hisce habitare monstratust regionibus.<br>
hos percontabor qui hinc egrediuntur foras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;960
</p>

<p>
<b>V.ii</B><br>
<b>AGORASTOCLES</B> Ain tu tibi dixe Syncerastum, Milphio,<br>
eas esse ingenuas ambas surrupticias<br>
Carthaginiensis? <b>MILPHIO</B> Aio, et, si frugi esse vis,<br>
eas liberali iam adseres causa manu.<br>
nam tuom flagitiumst tuas te popularis pati&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;965<br>
servire ante oculos, domi quae fuerint liberae.<br>
<b>HAN.</B> Pro di immortales, opsecro vostram fidem,<br>
quam orationem hanc aures dulcem devorant.<br>
creta est profecto horum hominum oratio,<br>
ut mi apsterserunt omnem sorditudinem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;970<br>
<b>AGOR.</B> Si ad eam rem testis habeam, faciam quod iubes.<br>
<b>MIL.</B> Quid tu mihi testis? quin tu insistis fortiter?<br>
aliqua Fortuna fuerit adiutrix tibi.<br>
<b>AGOR.</B> Incipere multost quam impetrare facilius.<br>
<b>MIL.</B> Sed quae illaec avis est, quae huc cum tunicis advenit?&nbsp;&nbsp;&nbsp;&nbsp;&nbsp;&nbsp;975<br>
numnam in balineis circumductust pallio?<br>
<b>AGOR.</B> Facies quidem edepol Punicast. <b>MIL.</B> Guggast homo.<br>
servos quidem edepol veteres antiquosque habet.<br>
<b>AGOR.</B> Qui scis? <b>MIL.</B> Viden homines sarcinatos consequi?<br>
~ atque ut opinor digitos in manibus non habent.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;980<br>
<b>AGOR.</B> Quid iam? <b>MIL.</B> Quia incedunt cum anulatis auribus.<br>
<b>HAN.</B> Adibo hosce atque appellabo Punice.<br>
si respondebunt, Punice pergam loqui;<br>
si non, tum ad horum mores linguam vertero.<br>
<b>MIL.</B> Quid ais tu? ecquid commeministi Punice?&nbsp;&nbsp;&nbsp;&nbsp;&nbsp;&nbsp;&nbsp;&nbsp;985<br>
<b>AGOR.</B> Nihil edepol. nam qui scire potui, dic mihi,<br>
qui illim sexennis perierim Carthagine?<br>
<b>HAN.</B> Pro di immortales, plurumi ad illum modum<br>
periere pueri liberi Carthagine.<br>
<b>MIL.</B> Quid ais tu? <b>AGOR.</B> Quid vis? <b>MIL.</B> Vin appellem
hunc Punice?&nbsp; 990<br>
<b>AGOR.</B> An scis? <b>MIL.</B> Nullus me est hodie Poenus Poenior.<br>
<b>AGOR.</B> Adi atque appella, quid velit, quid venerit,<br>
qui sit, quoiatis, unde sit: ne parseris.<br>
<b>MIL.</B> Avo. quoiates estis aut quo ex oppido?<br>
<b>HAN.</B> Anno byn mytthymballe udradait annech.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;995<br>
<b>AGOR.</B> Quid ait? <b>MIL.</B> Hannonem se esse ait Carthagine,<br>
Carthaginiensis Mytthumbalis filium.<br>
<b>HAN.</B> Avo. <b>MIL.</B> Salutat. <b>HAN.</B> Donni. <b>MIL.</B>
Doni volt tibi<br>
dare hic nescio quid. audin pollicitarier?<br>
<b>AGOR.</B> Saluta hunc rursus Punice verbis meis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1000<br>
<b>MIL.</B> Avo donni inquit hic tibi verbis suis.<br>
<b>HAN.</B> Me har bocca. <b>MIL.</B> Istuc tibi sit potius quam mihi.<br>
<b>AGOR.</B> Quid ait? <b>MIL.</B> Miseram esse praedicat buccam sibi.<br>
fortasse medicos nos esse arbitrarier.<br>
<b>AGOR.</B> Si &lt;ita> est, nega esse; nolo ego errare hospitem.&nbsp;&nbsp;1005<br>
<b>MIL.</B> Audin tu? <b>HAN.</B> Rufeyn nyccho issam. <b>AGOR.</B>
Sic volo<br>
profecto vera cuncta huic expedirier.<br>
roga numquid opus sit. <b>MIL.</B> Tu qui zonam non habes,<br>
quid in hanc venistis urbem aut quid quaeritis?<br>
<b>H.</B> Muphursa. <b>A.</B> Quid ait? <b>H.</B> Miuulec hianna. <b>A.</B>
Quid venit?&nbsp;&nbsp; 1010<br>
<b>MIL.</B> Non audis? mures Africanos praedicat<br>
in pompam ludis dare se velle aedilibus.<br>
<b>HAN.</B> Lech lachanna nilimniichto. <b>AGOR.</B> Quid nunc ait?<br>
<b>MIL.</B> Ligulas, canalis ait se advexisse et nuces:<br>
nunc orat, operam ut des sibi, ut ea veneant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1015<br>
<b>AGOR.</B> Mercator credo est. <b>HAN.</B> Assam. <b>MIL.</B> Arvinam
quidem.<br>
<b>HAN.</B> Palu mirga detha. <b>AGOR.</B> Milphio, quid nunc ait?<br>
<b>MIL.</B> Palas vendundas sibi ait et mergas datas,<br>
ad messim credo, nisi quid tu aliud sapis.<br>
[ut hortum fodiat atque ut frumentum metat.]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1020<br>
<b>AGOR.</B> Quid istuc ad me? <b>MIL.</B> Certiorem te esse volt,<br>
ne quid clam furtim se accepisse censeas.<br>
<b>HAN.</B> Mufonnim siccoratim. <b>MIL.</B> Hem, cave sis feceris<br>
quod hic te orat. <b>AGOR.</B> Quid ait aut quid orat? expedi.<br>
<b>MIL.</B> Sub cratim ut iubeas se supponi atque eo&nbsp;&nbsp;&nbsp;&nbsp;&nbsp;&nbsp;&nbsp;&nbsp;1025<br>
lapides imponi multos, ut sese neces.<br>
<b>HAN.</B> Gunebbal samem lyryla. <b>AGOR.</B> Narra, quid est?<br>
quid ait? <b>MIL.</B> Non hercle nunc quidem quicquam scio.<br>
<b>HANN.</B> At ut scias, nunc dehinc latine iam loquar.<br>
servom hercle te esse oportet et nequam et malum,&nbsp;&nbsp;&nbsp;1030<br>
hominem peregrinum atque advenam qui inrideas.<br>
<b>MIL.</B> At hercle te hominem et sycophantam et subdolum,<br>
qui huc advenisti nos captatum, migdilix,<br>
bisulci lingua quasi proserpens bestia.<br>
<b>AGOR.</B> Maledicta hinc aufer, linguam compescas face.&nbsp; 1035<br>
maledicere huic tu temperabis, si sapis.<br>
meis consanguineis nolo te iniuste loqui.<br>
Carthagini ego sum gnatus, ut tu sis sciens.<br>
<b>HAN.</B> O mi popularis, salve. <b>AGOR.</B> Et tu edepol, quisquis
es.<br>
et si quid opus est, quaeso, dic atque impera&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1040<br>
popularitatis causa. <b>HAN.</B> Habeo gratiam.<br>
[verum ego hic hospitium habeo: Antidamae filium<br>
quaero (commostra si novisti) Agorastoclem.]<br>
sed ecquem adulescentem tu hic novisti Agorastoclem?<br>
<b>AGOR.</B> Siquidem Antidamai quaeris adoptaticium,&nbsp;&nbsp;&nbsp;&nbsp;&nbsp;&nbsp;&nbsp;1045<br>
ego sum ipsus quem tu quaeris. <b>HAN.</B> Hem, quid ego audio?<br>
<b>AGOR.</B> Antidamae gnatum me esse. <b>HAN.</B> Si itast, tesseram<br>
conferre si vis hospitalem, eccam attuli.<br>
<b>AGOR.</B> Agedum huc ostende. est par probe, quam habeo domi.<br>
<b>HAN.</B> O mi hospes, salve multum. nam mihi tuos pater&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1050<br>
patritus ~ ergo hospes Antidamas fuit.<br>
haec mi hospitalis tessera cum illo fuit.<br>
<b>AGOR.</B> Ergo hic apud me hospitium tibi praebebitur.<br>
nam haud repudio hospitium neque Carthaginem,<br>
unde sum oriundus. <b>HAN.</B> Di dent tibi omnes quae velis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1055<br>
quid ais? qui potuit fieri, ut Carthagini<br>
gnatus sis? hic autem habuisti Aetolum patrem.<br>
<b>AGOR.</B> Surruptus sum illinc. hic me Antidama hospes tuos<br>
emit, et is me sibi adoptavit filium.<br>
<b>HAN.</B> Demarcho item ipse fuit adoptaticius.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1060<br>
sed mitto de illoc, ad te redeo. dic mihi,<br>
ecquid meministi tuom parentum nomina,<br>
patris atque matris? <b>AGOR.</B> Memini. <b>HAN.</B> Memoradum mihi,<br>
si novi forte aut si sunt cognati mihi.<br>
<b>AGOR.</B> Ampsigura mater mihi fuit, Iahon pater.&nbsp;&nbsp;&nbsp;&nbsp;&nbsp;&nbsp;&nbsp;&nbsp;1065<br>
<b>HAN.</B> Patrem atque matrem viverent vellem tibi.<br>
<b>AGOR.</B> An mortui sunt? <b>HAN.</B> Factum, quod aegre tuli. ~<br>
nam mihi sobrina Ampsigura tua mater fuit;<br>
pater tuos, is erat frater patruelis meus,<br>
et is me heredem fecit, quom suom obiit diem,&nbsp;&nbsp;&nbsp;&nbsp;&nbsp;&nbsp;&nbsp;1070<br>
quo me privatum aegre patior mortuo.<br>
sed si ita est, ut tu sis Iahonis filius,<br>
signum esse oportet in manu laeva tibi,<br>
ludenti puero quod memordit simia.<br>
ostende, inspiciam. &lt;<b>AGOR.</B> Em ostendo.> <b>HAN.</B> Aperi.
audi atque ades: 1075<br>
<b>* * *</B>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1075a<br>
<b>AGOR.</B> Mi patrue, salve. <b>HAN.</B> Et tu salve, Agorastocles.<br>
iterum mihi gnatus videor, quom te repperi.<br>
<b>MIL.</B> Pol istam rem vobis bene evenisse gaudeo.<br>
sed te moneri num nevis? <b>HAN.</B> Sane volo.<br>
<b>MIL.</B> Paterna oportet filio reddi bona.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1080<br>
aequomst habere hunc bona quae possedit pater.<br>
<b>HAN.</B> Haud postulo aliter: restituentur omnia;<br>
suam sibi rem salvam sistam, si illo advenerit.<br>
<b>MIL.</B> Facito sis reddas, etsi hic habitabit, tamen.<br>
<b>HAN.</B> Quin mea quoque iste habebit, si quid me fuat.&nbsp;&nbsp;1085<br>
<b>MIL.</B> Festivom facinus venit mi in mentem modo.<br>
<b>HAN.</B> Quid id est? <b>MIL.</B> Tua opus est opera. <b>HAN.</B>
Dic mihi quid lubet:<br>
profecto uteris, ut voles, operam meam.<br>
quid est negoti? <b>MIL.</B> Potin tu fieri subdolus?<br>
<b>HAN.</B> Inimico possum, amico insipientia est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1090<br>
<b>MIL.</B> Inimicus hercle est huius. <b>HAN.</B> Male faxim lubens.<br>
<b>MIL.</B> Amat ab lenone hic. <b>HAN.</B> Facere sapienter puto.<br>
<b>MIL.</B> Leno hic habitat vicinus. <b>HAN.</B> Male faxim lubens.<br>
<b>MIL.</B> Ei duae puellae sunt meretrices servolae<br>
sorores: earum hic alteram efflictim perit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1095<br>
neque eam incestavit umquam. <b>HAN.</B> Acerba amatiost.<br>
<b>MIL.</B> Hunc leno ludificatur. <b>HAN.</B> Suom quaestum colit.<br>
<b>MIL.</B> Hic illi malam rem dare volt. <b>HAN.</B> Frugist, si id
facit.<br>
<b>MIL.</B> Nunc hoc consilium capio et hanc fabricam apparo,<br>
ut te allegemus, filias dicas tuas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1100<br>
surruptasque esse parvolas Carthagine ***<br>
manu liberali causa ambas adseras,<br>
quasi filiae tuae sint. iamne intellegis?<br>
<b>HAN.</B> Intellego hercle. nam mihi item gnatae duae<br>
cum nutrice una sunt surruptae parvolae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1105<br>
<b>MIL.</B> Lepide hercle adsimulas. iam in principio id mihi placet.<br>
<b>HAN.</B> Pol magis quam vellem. <b>MIL.</B> Eu hercle mortalem catum,<br>
*** malum crudumque, estolidum et subdolum.<br>
ut adflet, quo illud gestu faciat facilius.<br>
me quoque dolis iam superat architectonem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1110<br>
<b>HAN.</B> Sed earum nutrix qua sit facie, mi expedi.<br>
<b>MIL.</B> Statura hau magna, corpore aquilost. <b>HAN.</B> Ipsa east.<br>
<b>MIL.</B> Specie venusta, ore atque oculis pernigris.<br>
<b>HAN.</B> Formam quidem hercle verbis depinxti probe.<br>
<b>MIL.</B> Vin eam videre? <b>HAN.</B> Filias malo meas.&nbsp;&nbsp;&nbsp;&nbsp;&nbsp;&nbsp;&nbsp;1115<br>
sed i atque evoca illam; si eae meae sunt filiae,<br>
si illarum est nutrix, me continuo noverit.<br>
<b>MIL.</B> Heus, ecquis hic est? nuntiate ut prodeat<br>
foras Giddeneni. est qui illam conventam esse volt.
</p>

<p>
<b>V.iii</B><br>
<b>GIDDENES</B> Quis pultat? <b>MIL.</B> Qui te proximust. <b>GIDD.</B>
Quid vis? <b>MIL.</B> Eho, 1120<br>
novistin tu illunc tunicatum hominem qui siet?<br>
<b>GIDD.</B> Nam quem ego aspicio? pro supreme Iuppiter,<br>
erus meus hic quidem est, mearum alumnarum pater,<br>
Hanno Carthaginiensis. <b>MIL.</B> Ecce autem mala.<br>
[praestrigiator hic quidem Poenus probust,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1125<br>
perduxit omnis ad suam sententiam.]<br>
<b>GIDD.</B> O mi ere, salve, Hanno, insperatissume<br>
mihi tuisque filiis, salve atque&#151; eho,<br>
mirari noli neque me contemplarier.<br>
cognoscin Giddenenem ancillam tuam?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1130<br>
<b>HAN.</B> Novi. sed ubi sunt meae gnatae? id scire expeto.<br>
<b>GIDD.</B> Apud aedem Veneris. <b>HAN.</B> Quid ibi faciunt? dic
mihi.<br>
<b>GIDD.</B> Aphrodisia hodie Veneris est festus dies:<br>
oratum ierunt deam, ut sibi esset propitia.<br>
<b>MIL.</B> Pol satis scio, impetrarunt, quando hic hic adest.&nbsp;&nbsp;&nbsp;&nbsp;&nbsp;&nbsp;&nbsp;&nbsp;1135<br>
<b>AGOR.</B> Eho an huius sunt illae filiae? <b>GIDD.</B> Ita ut praedicas.<br>
tua pietas nobis plane auxilio fuit,<br>
quom huc advenisti hodie in ipso tempore;<br>
namque hodie earum mutarentur nomina<br>
facerentque indignum genere quaestum corpore.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1140<br>
<b>PVER</B> Auamma illi. <b>GIDD.</B> Hauon bane silli in mustine.<br>
Mepstaetemes tas dum et alanna cestimim.<br>
<b>AGOR.</B> Quid illi locuti sunt inter se? dic mihi.<br>
<b>HAN.</B> Matrem hic salutat suam, haec autem hunc filium.<br>
tace atque parce muliebri supellectili.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1145<br>
<b>AGOR.</B> Quae east supellex? <b>HAN.</B> Clarus clamor. <b>AGOR.</B>
Sine modo.<br>
<b>HAN.</B> Tu abduc hosce intro; et una nutricem simul<br>
iube hanc abire hinc ad te. <b>AGOR.</B> Fac quod imperat.<br>
<b>MIL.</B> Sed quis illas tibi monstrabit? <b>AGOR.</B> Ego doctissume.<br>
<b>MIL.</B> Abeo igitur. <b>AGOR.</B> Facias modo quam memores mavelim.&nbsp;&nbsp;1150<br>
patruo advenienti cena curetur volo.<br>
<b>MIL.</B> Lachanna vos, quos ego iam detrudam ad molas,<br>
inde porro ad puteum atque ad robustum codicem.<br>
ego faxo hospitium hoc leniter laudabitis.&#151;<br>
<b>AGOR.</B> Audin tu, patrue? dico, ne dictum neges:&nbsp;&nbsp;&nbsp;&nbsp;&nbsp;&nbsp;&nbsp;1155<br>
tuam mihi maiorem filiam despondeas.<br>
<b>HAN.</B> Pactam rem habeto. <b>AGOR.</B> Spondesne igitur? <b>HAN.</B>
Spondeo.<br>
<b>AGOR.</B> Mi patrue, salve. nam nunc es plane meus.<br>
nunc demum ego cum illa fabulabor libere.<br>
nunc, patrue, si vis tuas videre filias, 1160<br>
me sequere. <b>HAN.</B> Iamdudum equidem cupio, et te sequor.<br>
[<b>AGOR.</B> Quid si eamus illis obviam? <b>HAN.</B> At ne intervias<br>
praeterbitamus metuo. magne Iuppiter,<br>
restitue certas mi ex incertis nunc opes.<br>
<b>AGOR.</B> ~ Ego quidem meos amores mecum confido fore.]&nbsp;&nbsp;&nbsp;&nbsp;&nbsp;1165<br>
sed eccas video ipsas. <b>HAN.</B> Haecine meae sunt filiae?<br>
quantae e quantillis iam sunt factae. <b>AGOR.</B> Scin quid est?<br>
tragicae sunt: in calones sustolli solent.<br>
[<b>MIL.</B> Opino hercle hodie, quod ego dixi per iocum,<br>
id eventurum esse et severum et serium,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1170<br>
ut haec inveniantur hodie esse huius filiae.<br>
<b>AGOR.</B> Pol istuc quidem iam certum est. tu istos, Milphio,<br>
abduce intro. nos hasce hic praestolabimur.]
</p>

<p>
<b>V.iv</B><br>
<b>ADELPHASIVM</B> Fuit hodie operae pretium cuivis qui amabilitati
animum adiceret,<br>
oculis epulas dare, delubrum qui hodie ornatum eo visere venit.&nbsp;&nbsp;&nbsp;&nbsp;&nbsp;&nbsp;&nbsp;1175<br>
deamavi ecastor illi hodie lepidissima munera meretricum,<br>
digna dea venustissima Venere, neque contempsi eius opes hodie.<br>
tanta ibi copia venustatum aderat, in suo quique loco sita munde.<br>
aras tus, murrinus, omnis odor<br>
complebat. haud sordere visust<br>
festus dies, Venus, nec tuom fanum:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1180<br>
tantus ibi clientarum erat numerus,<br>
quae ad Calydoniam venerant Venerem.<br>
<b>ANTERASTILIS</B> Certo enim, quod quidem ad nos duas<br>
attinuit, praepotentes pulchre<br>
pacisque potentes, soror, fuimus,<br>
neque ab iuventute inibi inridiculo<br>
habitae, quod pol,<br>
soror, ceteris omnibus factumst.<br>
<b>AD.</B> Malim istuc aliis videatur, quam uti tu te, soror, conlaudes.<br>
<b>ANT.</B> Spero equidem. <b>AD.</B> Et pol ego, quom, ingeniis quibus
sumus&nbsp;&nbsp;&nbsp;&nbsp;&nbsp;&nbsp; 1185<br>
&nbsp;&nbsp;&nbsp;&nbsp; atque aliae, gnosco;<br>
eo sumus gnatae genere, ut deceat nos esse a culpa castas.<br>
<b>HAN.</B> Iuppiter, qui genus colis alisque hominum, per quem vivimus
vitalem aevom,<br>
quem penes spes vitae sunt hominum omnium, da diem hunc sospitem quaeso,<br>
~ rebus meis agundis, ut quibus annos multos carui quasque &lt;e> patria<br>
perdidi parvas ~ redde is libertatem, invictae praemium ut esse sciam
pietati.&nbsp;&nbsp; 1190<br>
<b>AGOR.</B> Omnia faciet Iuppiter faxo,<br>
nam mi est obnoxius et me<br>
metuit. <b>HAN.</B> Tace quaeso.<br>
<b>AGOR.</B> Ne lacruma, patrue.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1191a<br>
<b>ANT.</B> Vt volup est homini, mea soror, si quod agit cluet victoria;<br>
sicut nos hodie inter alias praestitimus pulchritudine.<br>
<b>AD.</B> Stulta, soror, magis es quam volo. an tu eo pulchra videre,
obsecro,<br>
si tibi illi non os oblitumst fuligine?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1195<br>
<b>AGOR.</B> O patrue, o patrue mi. <b>HAN.</B> Quid est,<br>
fratris mei gnate, gnate, quid vis? expedi.<br>
<b>AGOR.</B> At enim hoc volo agas. <b>HAN.</B> At enim ago istuc.<br>
<b>AGOR.</B> &lt;O> patrue mi patruissime.<br>
<b>HAN.</B> Quid est? <b>AGOR.</B> Est lepida et lauta. ut sapit.<br>
<b>HAN.</B> Ingenium patris habet quod sapit.<br>
<b>AG.</B> Quae res? iam diu edepol sapientiam tuam haec quidem abusast.<br>
nunc hinc sapit, hinc sentit, quidquid sapit, ex meo amore.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1200<br>
<b>AD.</B> Non eo genere sumus prognatae, tam etsi sumus servae, soror,<br>
ut deceat nos facere quicquam quod homo quisquam inrideat.<br>
multa mulierum sunt vitia, sed hoc e multis maxumumst,<br>
quom sibi nimis placent minusque addunt operam, uti placeant viris.<br>
<b>ANT.</B> Nimiae voluptatist quod in extis nostris portentumst, soror,&nbsp;&nbsp;&nbsp;&nbsp;1205<br>
quodque haruspex de ambabus dixit. <b>AGOR.</B> Velim de me aliquid
dixerit.<br>
<b>ANT.</B> Nos fore invito domino nostro diebus paucis liberas.<br>
id ego nisi quid di aut parentes faxint, qui sperem hau scio.<br>
<b>AGOR.</B> Mea fiducia hercle haruspex, patrue, his promisit, scio,<br>
libertatem, quia me amare hanc scit. <b>AD.</B> Soror, sequere hac.
<b>AN.
</B>Sequor.&nbsp; 1210<br>
<b>HAN.</B> Prius quam abitis, vos volo ambas. nisi piget, consistite.<br>
<b>AD.</B> Quis revocat? <b>AG.</B> Qui bene volt vobis facere. <b>AD.</B>
Facere occasiost.<br>
sed quis homost? <b>AG.</B> Amicus vobis. <b>AD.</B> Qui quidem inimicus
non siet.<br>
<b>AG.</B> Bonus est hic homo, mea voluptas. <b>AD.</B> Pol istum malim
quam malum.<br>
<b>AGOR.</B> Siquidem amicitiast habenda, cum hoc habendast. <b>AD.</B>
Hau precor.&nbsp; 1215<br>
<b>AGOR.</B> Multa bona volt vobis facere. <b>AD.</B> Bonus bonis bene
feceris.<br>
[<b>HAN.</B> Gaudio ero vobis. <b>AD.</B> At edepol nos voluptati tibi.<br>
<b>HAN.</B> Libertatique. <b>AD.</B> Istoc pretio tuas nos facile feceris.]<br>
<b>AGOR.</B> Patrue mi, ita me di amabunt, ut ego, si sim Iuppiter,<br>
iam hercle ego illam uxorem ducam et Iunonem extrudam foras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1220<br>
ut pudice verba fecit, cogitate et commode,<br>
ut modeste orationem praebuit. <b>HAN.</B> Certo haec meast.<br>
sed ut astu sum adgressus ad eas. <b>AGOR.</B> Lepide hercle atque
commode.<br>
<b>HAN.</B> Pergo etiam temptare? <b>AGOR.</B> In pauca confer: sitiunt
qui sedent.<br>
<b>HAN.</B> Quid istic? quod faciundumst cur non agimus? in ius vos
voco.&nbsp;&nbsp;&nbsp;&nbsp;&nbsp; 1225<br>
<b>AGOR.</B> Nunc, patrue, tu frugi bonae es. tene. vin ego hanc adprendam?<br>
<b>AD.</B> An patruos est, Agorastocles, tuos hic? <b>AGOR.</B> Iam
faxo scibis.<br>
nunc pol ego te ulciscar probe, nam faxo&#151; mea eris sponsa.<br>
<b>HAN.</B> Ite in ius, ne moramini. antestare me atque duce.<br>
<b>AGOR.</B> Ego te antestabor, postea hanc amabo atque amplexabor.&nbsp;&nbsp;&nbsp;&nbsp;&nbsp;1230<br>
sed illud quidem volui dicere&#151; immo hercle dixi quod volebam.<br>
<b>HAN.</B> Moramini. in ius vos voco, nisi honestiust prehendi.<br>
<b>AD.</B> Quid in ius vocas nos? quid tibi debemus? <b>AGOR.</B> Dicet
illi.<br>
<b>AD.</B> Etiam me meae latrant canes? <b>AGOR.</B> At tu hercle adludiato:<br>
dato mihi pro offa savium, pro osse linguam obicito.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1235<br>
ita hanc canem faciam tibi oleo tranquilliorem.<br>
<b>HAN.</B> Ite si itis. <b>AD.</B> Quid nos fecimus tibi? <b>HAN.</B>
Fures estis ambae.<br>
<b>AD.</B> Nosne tibi? <b>HAN.</B> Vos inquam. <b>AGOR.</B> Atque ego
scio. <b>AD.</B> Quid id furtist?<br>
<b>&nbsp;&nbsp;&nbsp; AGOR.</B> Hunc rogato.<br>
<b>HAN.</B> Quia annos multos filias meas celavistis clam me,<br>
atque equidem ingenuas liberas summoque genere gnatas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1240<br>
<b>AD.</B> Numquam mecastor reperies tu istuc probrum penes nos.<br>
<b>AGOR.</B> Da pignus, ni nunc perieres, in savium, uter utri det.<br>
<b>AD.</B> Nil tecum ago, apscede opsecro. <b>AG.</B> Atque hercle
mecum agendum est.<br>
nam hic patruos meus est, pro hoc mihi patronus sim necesse est;<br>
et praedicabo quo modo [vos] furta faciatis multa&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1245<br>
quoque modo huius filias apud vos habeatis servas,<br>
quas vos ex patria liberas surruptas esse scitis.<br>
<b>AD.</B> Vbi sunt eae? aut quas, opsecro? <b>AG.</B> Satis iam sunt
maceratae.<br>
<b>H.</B> Quid si eloquamur? <b>AG.</B> Censeo hercle, patrue. <b>AD.</B>
Misera timeo,<br>
quid hoc sit negoti, mea soror; ita stupida sine animo asto.&nbsp;&nbsp;&nbsp;&nbsp;&nbsp;&nbsp;&nbsp;&nbsp;1250<br>
<b>HAN.</B> Advortite animum, mulieres. primum, si id fieri possit,<br>
ne indigna indignis di darent, id ego evenire vellem;<br>
nunc quod boni mihi di danunt, vobis vostraeque matri,<br>
eas dis est aequom gratias nos agere sempiternas,<br>
quom nostram pietatem adprobant decorantque di immortales.&nbsp;&nbsp;&nbsp;&nbsp;&nbsp;1255<br>
vos meae estis ambae filiae et hic est cognatus vester,<br>
huiusce fratris filius, Agorastocles. <b>AD.</B> Amabo,<br>
num hi falso oblectant gaudio nos? <b>AGOR.</B> At ita me di servent,<br>
ut hic pater est vester. date manus. <b>AD.</B> Salve, insperate nobis<br>
pater, te complecti nos sine. <b>ANT.</B> Cupite atque exspectate&nbsp;&nbsp;&nbsp;&nbsp;&nbsp;&nbsp;&nbsp;1260<br>
pater, salve. <b>AD.</B> Ambae filiae sumus. <b>ANT.</B> Amplectamur
ambae.<br>
<b>AGOR.</B> Quis me amplectetur postea? <b>HAN.</B> Nunc ego sum fortunatus,<br>
multorum annorum miserias nunc hac voluptate sedo.<br>
<b>AD.</B> Vix hoc videmur credere. <b>HAN.</B> Magis qui credatis
dicam.<br>
nam vostra nutrix ~ primum me cognovit. <b>AD.</B> Vbi ea, amabo, est?&nbsp;&nbsp;&nbsp;&nbsp;&nbsp;&nbsp;1265<br>
<b>HAN.</B> Apud hunc est. <b>AGOR.</B> Quaeso, qui lubet tam diu tenere
collum?<br>
omitte saltem tu altera. nolo ego istuc. <b>AD.</B> Enicas me.<br>
<b>* * *</B>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1267a<br>
prius quam tibi desponderit. <b>AGOR.</B> Mitto. <b>AD.</B> Sperate,
salve.<br>
<b>HAN.</B> Condamus alter alterum ergo in nervom bracchialem.<br>
quibus nunc in terra melius est? <b>AGOR.</B> Eveniunt digna dignis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1270<br>
<b>HAN.</B> Tandem huic cupitum contigit. <b>AG.</B> O Apella, o Zeuxis
pictor,<br>
cur numero estis mortui, hoc exemplo ut pingeretis?<br>
nam alios pictores nil moror huius modi tractare exempla.<br>
<b>HAN.</B> Di deaeque omnes, vobis habeo merito magnas gratias,<br>
quom hac me laetitia adfecistis tanta et tantis gaudiis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1275<br>
ut meae gnatae ad me redirent in potestatem meam.<br>
[<b>AD.</B> Mi pater, tua pietas plane nobis auxilio fuit.<br>
<b>AGOR.</B> Patrue, facito in memoria habeas, tuam maiorem filiam<br>
mihi te despondisse. <b>HAN.</B> Memini. <b>AGOR.</B> Et dotis quid
promiseris.]
</p>

<p>
<b>V.v</B><br>
<b>ANTAMONIDES</B> Si ego minam non ultus fuero probe, quam lenoni
dedi, 1280<br>
tum profecto me sibi habento scurrae ludificatui.<br>
is etiam me ad prandium ad se abduxit ignavissimus,<br>
ipse abiit foras, me reliquit pro atriensi in aedibus,<br>
ubi nec leno neque illae redeunt, nec quod edim quicquam datur.<br>
pro maiore parte prandi pignus cepi, abii foras;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1285<br>
sic dedero: aere militari tetigero lenunculum.<br>
nanctus est hominem, mina quem argenti circumduceret.<br>
sed mea amica nunc mihi irato obviam veniat velim:<br>
iam pol ego illam pugnis totam faciam uti sit merulea,<br>
ita replebo atritate, atrior multo ut siet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1290<br>
quam Aegyptini, qui cortinam ludis per circum ferunt.<br>
<b>ANTER.</B> Tene sis me arte, mea voluptas; male ego metuo miluos,<br>
mala illa bestia est, ne forte me auferat pullum tuom.<br>
<b>AD.</B> Vt nequeo te satis complecti, mi pater. <b>ANTAM.</B> Ego
me moror.<br>
propemodum hoc opsonare prandium potero mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1295<br>
sed quid hoc est? quid est? quid hoc est? quid ego video? quo modo?<br>
quid hoc est conduplicationis? quae haec est congeminatio?<br>
quis hic homo est cum tunicis longis quasi puer cauponius?<br>
satin ego oculis cerno? estne illaec mea amica Anterastilis?<br>
et ea est certo. iam pridem ego me sensi nihili pendier.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1300<br>
non pudet puellam amplexari baiolum in media via?<br>
iam hercle ego illum excruciandum totum carnufici dabo.<br>
sane genus hoc mulierosumst tunicis demissiciis.<br>
sed adire certum est hanc amatricem Africam.<br>
heus tu, tibi dico, mulier, ecquid te pudet?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1305<br>
quid tibi negoti est autem cum istac? dic mihi.<br>
<b>HAN.</B> Adulescens, salve. <b>ANTAM.</B> Nolo, nihil ad te attinet.<br>
quid tibi hanc digito tactio est? <b>HAN.</B> Quia mihi lubet.<br>
<b>ANT.</B> Lubet? <b>HAN.</B> Ita dico. <b>ANT.</B> Ligula, i in malam
crucem.<br>
tune hic amator audes esse, hallex viri,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1310<br>
aut contrectare quod mares homines amant?<br>
deglupta mena, sarrapis, sementium,<br>
manstruca, halagora, sampsa, tum autem plenior<br>
ali ulpicique quam Romani remiges.<br>
<b>AGOR.</B> Num tibi, adulescens, malae aut dentes pruriunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;1315<br>
qui huic es molestus, an malam rem quaeritas?<br>
<b>ANTAM.</B> Quin adhibuisti, dum istaec loquere, tympanum?<br>
nam te cinaedum esse arbitror magis quam virum.<br>
<b>AGOR.</B> Scin quam cinaedus sum? ite istinc, servi, foras,<br>
ecferte fustis. <b>ANTAM.</B> Heus tu, si quid per iocum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1320<br>
dixi, nolito in serium convertere.<br>
<b>ANTER.</B> Qui tibi lubido est, opsecro, Antamonides,<br>
loqui inclementer nostro cognato et patri?<br>
nam hic noster pater est; hic nos cognovit modo<br>
et hunc sui fratris filium. <b>ANTAM.</B> Ita me Iuppiter&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1325<br>
bene amet, bene factum. gaudeo et volup est mihi,<br>
si quid lenoni optigit magni mali.<br>
[quomque e virtute vobis fortuna optigit.<br>
<b>ANTER.</B> Credibile ecastor dicit. crede huic, mi pater.<br>
<b>HAN.</B> Credo. <b>AGOR.</B> Et ego credo. sed eccum lenonem Lycum.]&nbsp;&nbsp;&nbsp;&nbsp;&nbsp;&nbsp;1330-1331<br>
<b>AGOR.</B> Bonum virum eccum video, se recipit domum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1332<br>
[<b>HAN.</B> Quis hic est? <b>AGOR.</B> Vtrumvis est, vel leno vel
Lycus.<br>
in servitute hic filias habuit tuas<br>
et mi auri fur est. <b>HAN.</B> Bellum hominem, quem noveris.]&nbsp;&nbsp;&nbsp;&nbsp;&nbsp;&nbsp;&nbsp;1335<br>
rapiamus in ius. <b>HAN.</B> Minime. <b>AG.</B> Quapropter? <b>HAN.</B>
Quia<br>
~iniuriarum multo induci satius est.
</p>

<p>
<b>V.vi</B><br>
<b>LYCVS</B> Decipitur nemo, mea quidem sententia,<br>
qui suis amicis narrat recte res suas;<br>
nam omnibus amicis meis idem unum convenit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1340<br>
ut me suspendam, ne addicar Agorastocli.<br>
<b>AG.</B> Leno, eamus in ius. <b>LYC.</B> Opsecro te, Agorastocles,<br>
suspendere ut me liceat. <b>HAN.</B> In ius te voco.<br>
<b>LYC.</B> Quid tibi mecum autem? <b>HAN.</B> Quia hasce aio liberas<br>
ingenuasque esse filias ambas meas;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1345<br>
eae sunt surruptae cum nutrice parvolae.<br>
<b>LYC.</B> Iam pridem equidem istuc scivi, et miratus fui,<br>
neminem venire qui istas adsereret manu.<br>
[meae quidem profecto non sunt. <b>ANTAM.</B> Leno, in ius eas.<br>
<b>LYC.</B> De prandio tu dicis. debetur, dabo.]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1350<br>
<b>AG.</B> Duplum pro furto mi opus est. <b>LYC.</B> Sume hinc quid
lubet.<br>
<b>HAN.</B> Et mihi suppliciis multis. <b>LYC.</B> Sume hinc quid lubet:<br>
[<b>ANTAM.</B> Et mihi quidem mina argenti. <b>LY.</B> Sume hinc quid
lubet.]<br>
collo rem solvam iam omnibus, quasi baiolus.<br>
[<b>AG.</B> Numquid recusas contra me? <b>LYC.</B> Haud verbum quidem.&nbsp;&nbsp;&nbsp;1355<br>
<b>AG.</B> Ite igitur intro, mulieres. sed patrue mi,<br>
tuam, ut dixisti, mihi desponde filiam.<br>
<b>HAN.</B> Haud aliter ausim. <b>ANTAM.</B> Bene vale. <b>AG.</B>
Et tu bene vale.<br>
<b>ANTAM.</B> Leno, arrabonem hoc pro mina mecum fero.&#151;<br>
<b>LYC.</B> Perii hercle. <b>AG.</B> Immo haud multo post, si in ius
veneris.&nbsp;&nbsp; 1360<br>
<b>LYC.</B> Quin egomet tibi me addico. quid praetore opust?<br>
verum obsecro te, ut liceat simplum solvere,<br>
trecentos Philippos; credo conradi potest:<br>
cras auctionem faciam. <b>AG.</B> Tantisper quidem<br>
ut sis apud me lignea in custodia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1365<br>
<b>LYC.</B> Fiat. <b>AG.</B> Sequere intro, patrue mi, ut hunc festum
diem<br>
habeamus hilare, huius malo et nostro bono.<br>
multum valete. multa verba fecimus;<br>
malum postremo omne ad lenonem reccidit.<br>
nunc, quod postremum est condimentum fabulae,&nbsp;&nbsp;&nbsp;&nbsp;&nbsp;&nbsp;1370<br>
si placuit, plausum postulat comoedia.&#151;]
</p>

<p>
<b>V.vii</B><br>
<b>AGOR.</B> Quam rem agis, miles? qui lubet patruo meo<br>
loqui inclementer? ne mirere, mulieres<br>
quod eum secuntur: modo cognovit filias<br>
suas esse hasce ambas. <b>LYCVS</B> Hem, quod verbum aures meas&nbsp;&nbsp;&nbsp;&nbsp;&nbsp;&nbsp;1375<br>
tetigit? nunc perii. <b>ANTAM.</B> Vnde haec perierunt domo?<br>
<b>AG.</B> Carthaginienses sunt. <b>LYC.</B> At ego sum perditus.<br>
illuc ego metui semper, ne cognosceret<br>
eas aliquis, quod nunc factumst. vae misero mihi,<br>
periere, opinor, duodeviginti minae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1380<br>
qui hasce emi. <b>AGOR.</B> Et tute ipse periisti, Lyce.<br>
<b>HAN.</B> Quis hic est? <b>AGOR.</B> Vtrumvis est, vel leno vel Lycus.<br>
in servitute hic filias habuit tuas,<br>
et mi auri fur est. <b>HAN.</B> Bellum hominem, quem noveris.<br>
<b>ANTAM.</B> Leno, rapacem te esse semper credidi,&nbsp;&nbsp;&nbsp;&nbsp;&nbsp;&nbsp;1385<br>
verum etiam furacem qui norunt magis.<br>
<b>LYC.</B> Accedam. per ego tua te genua obsecro<br>
et hunc, cognatum quem tuom esse intellego:<br>
quando boni estis, ut bonos facere addecet<br>
faciatis, vestro subveniatis supplici.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1390<br>
iam pridem equidem istas scivi esse liberas<br>
et exspectabam, si qui eas assereret manu.<br>
nam non meae sunt prosum. tum autem aurum tuom<br>
reddam, quod apud me est, et iusiurandum dabo,<br>
me malitiose nil fecisse, Agorastocles.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1395<br>
<b>AGOR.</B> Quid mihi par facere sit, ego mecum consulam.<br>
omitte genua. <b>LYC.</B> Mitto, si ita sententia est.<br>
<b>ANTAM.</B> Heus tu leno. <b>LYC.</B> Quid lenonem vis inter negotium?<br>
<b>ANTAM.</B> Vt minam mi argenti reddas, prius quam in nervom abducere.<br>
<b>LYC.</B> Di meliora faxint. <b>ANTAM.</B> Sic est: hodie cenabis
toris.&nbsp;&nbsp;&nbsp;&nbsp;&nbsp;&nbsp; 1400<br>
aurum argentum collum, leno, tris res nunc debes simul.<br>
<b>HAN.</B> Quid me &lt;in> hac re facere deceat, egomet mecum cogito.<br>
si volo hunc ulcisci, litis sequar in alieno oppido,<br>
quantum audivi ingenium et mores eius quo pacto sient.<br>
<b>ADELPH.</B> Mi pater, ne quid tibi cum istoc rei sit pessumo, obsecro.&nbsp;1405<br>
<b>ANTER.</B> Ausculta sorori. abi, diiunge inimicitias cum improbo.<br>
<b>HAN.</B> Hoc age sis, leno. quamquam ego te meruisse ut pereas scio,<br>
non experiar tecum. <b>AGOR.</B> Neque ego; si aurum mihi reddes meum,<br>
leno, quando ex nervo emissu's&#151; compingare in carcerem.<br>
<b>LYC.</B> Iamne autem ut soles? <b>ANTAM.</B> Ego, Poene, tibi me
purgatum volo. 1410<br>
si quid dixi iratus advorsum animi tui sententiam,<br>
id uti ignoscas quaeso; et quom istas invenisti filias,<br>
ita me di ament &lt;ut> mihi volup est. <b>HAN.</B> Ignosco et credo
tibi.<br>
<b>ANTAM.</B> Leno, tu autem amicam mihi des facito aut [auri] mihi
reddas minam.<br>
<b>LYC.</B> Vin tibicinam meam habere? <b>ANTAM.</B> Nil moror tibicinam;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1415<br>
nescias, utrum ei maiores buccaene an mammae sient.<br>
<b>LYC.</B> Dabo quae placeat. <b>ANTAM.</B> Cura. <b>LYC.</B> Aurum
cras ad te referam tuom.<br>
<b>AGOR.</B> Facito in memoria habeas. <b>LYC.</B> Miles, sequere me.&#151;
<b>ANTAM.</B>
Ego<br>
&nbsp;&nbsp;&nbsp;&nbsp; vero sequor.&#151;<br>
<b>AGOR.</B> Quid ais, patrue? quando hinc ire cogitas Carthaginem?<br>
nam tecum mi una ire certum est. <b>HAN.</B> Vbi primum potero, ilico.&nbsp;&nbsp;&nbsp;&nbsp;&nbsp;&nbsp;&nbsp;&nbsp;1420<br>
<b>AGOR.</B> Dum auctionem facio, hic opus est aliquot ut maneas dies.<br>
<b>HAN.</B> Faciam ita ut vis. <b>AGOR.</B> Age sis, eamus, nos curemus.
plaudite.
</p>

<div class="footer">
	<p>
		<a href="/plautus.html">Plautus</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</body>
</html>
