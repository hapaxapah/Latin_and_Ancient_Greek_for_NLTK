<html>
	<head>
		<title>
			Plautus: Mostellaria
		</title>
		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>
<p class=pagehead>T. MACCI PLAVTI MOSTELLARIA</p>

<p class=border></p>

<p>
<b>PERSONAE</B>
</p>

<p>
<b>TRANIO SERVVS</B><br>
<b>GRVMIO SERVVS</B><br>
<b>PHILOLACHES ADVLESCENS</B><br>
<b>PHILEMATIVM MERETRIX</B><br>
<b>SCAPHA ANCILLA</B><br>
<b>CALLIDAMATES ADVLESCENS</B><br>
<b>DELPHIVM MERETRIX</B><br>
<b>THEOPROPIDES SENEX</B><br>
<b>MISARGYRIDES DANISTA</B><br>
<b>SIMO SENEX</B><br>
<b>PHANISCVS SERVVS</B><br>
<b>PINACIVM</B><br>
<b>SERVI ALII</B>
</p>

<p>
<b>ARGVMENTVM</B>
</p>

<p>
<b>M</B>anu misit emptos suos amores Philolaches<br>
<b>O</B>mnemque absente rem suo absumit patre.<br>
<b>S</B>enem ut revenit ludificatur Tranio:<br>
<b>T</B>errifica monstra dicit fieri in aedibus<br>
<b>E</B>t inde pridem emigratum. intervenit<br>
<b>L</B>ucripeta faenus faenerator postulans.<br>
<b>L</B>udosque rursum fit senex; nam mutuom<br>
<b>A</B>cceptum dicit pignus emptis aedibus.<br>
<b>R</B>equirit quae sint: ait vicini proxumi.<br>
<b>I</B>nspectat illas. post se derisum dolet,<br>
<b>A</B>b sui sodale gnati exoratur tamen.
</p>

<p class=shortborder></p>

<p>
<b>ACTVS I</B>
</p>

<p>
<b>I.i</B><br>
<b>GRVMIO</B> Exi e culina sis foras, mastigia,<br>
qui mi inter patinas exhibes argutias.<br>
egredere, erilis permities, ex aedibus.<br>
ego pol te ruri, si vivam, ulciscar probe.<br>
exi, inquam, nidor, e culina. quid lates?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;5<br>
<b>TRANIO</B> quid tibi, malum, hic ante aedis clamitatiost?<br>
an ruri censes te esse? abscede ab aedibus.<br>
abi rus, abi dierecte, abscede ab ianua.<br>
em, hocine volebas? <b>GR.</B> Perii. cur me verberas?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;9-10<br>
<b>TR.</B> Quia vivis. <b>GR.</B> Patiar. sine modo adveniat senex.&nbsp;&nbsp;&nbsp;11<br>
sine modo venire salvom, quem absentem comes.<br>
<b>TR.</B> Nec veri simile loquere nec verum, frutex,<br>
comesse quemquam ut quisquam absentem possiet.<br>
<b>GR.</B> Tu urbanus vero scurra, deliciae popli,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;15<br>
rus mihi tu obiectas? sane hoc, credo, Tranio,<br>
quod te in pistrinum scis actutum tradier.<br>
cis hercle paucas tempestates, Tranio,<br>
augebis ruri numerum, genus ferratile.<br>
nunc, dum tibi lubet licetque, pota, perde rem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;20<br>
corrumpe erilem adulescentem optumum;<br>
dies noctesque bibite, pergraecamini,<br>
amicas emite liberate, pascite<br>
parasitos, obsonate pollucibiliter.<br>
haecine mandavit tibi, quom peregre hinc it, senex?&nbsp;&nbsp;&nbsp;&nbsp;&nbsp;25<br>
hocine modo hic rem curatam offendet suam?<br>
hocine boni esse officium servi existumas,<br>
ut eri sui corrumpat et rem et filium?<br>
nam ego illum corruptum duco, quom his factis studet;<br>
quo nemo adaeque iuventute ex omni Attica&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;30<br>
antehac est habitus parcus nec magis continens,<br>
is nunc in aliam partem palmam possidet.<br>
virtute id factum tua et magisterio tuo.<br>
<b>TR.</B> Quid tibi, malum, me aut quid ego agam curatiost?<br>
an ruri quaeso non sunt, quos cures, bovis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;35<br>
lubet potare, amare, scorta ducere.<br>
mei tergi facio haec, non tui fiducia.<br>
<b>GR.</B> Quam confidenter loquitur. <b>TR.</B> At te Iuppiter<br>
dique omnes perdant, fu, oboluisti alium.<br>
germana inluvies, rusticus, hircus, hara suis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;40<br>
caeno kopron commixte. <b>GR.</B> Quid vis fieri?<br>
non omnes possunt olere unguenta exotica,<br>
si tu oles, neque superiores accumbere<br>
neque tam facetis quam tu vivis victibus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;44-45<br>
tu tibi istos habeas turtures piscis avis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;46<br>
sine me aliato fungi fortunas meas.<br>
tu fortunatu's, ego miser: patiunda sunt.<br>
meum bonum me, te tuom maneat malum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;49-50<br>
<b>TR.</B> Quasi invidere mi hoc videre, Grumio,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;51<br>
quia mihi bene est et tibi male est; dignissumumst:<br>
decet me amare et te bubulcitarier,<br>
me victitare pulchre, te miseris modis.<br>
<b>GR.</B> O carnuficium cribrum, quod credo fore,&nbsp;&nbsp;&nbsp;&nbsp;&nbsp;&nbsp;55<br>
ita te forabunt patibulatum per vias<br>
stimulis &lt;carnufices>, si huc reveniat senex.<br>
<b>TR.</B> Qui scis, an tibi istuc evenat prius quam mihi?<br>
<b>GR.</B> Quia numquam merui, tu meruisti et nunc meres.<br>
<b>TR.</B> Orationis operam compendi face,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;60<br>
nisi te mala re magna mactari cupis.<br>
<b>GR.</B> Ervom daturin estis, bubus quod feram?<br>
date, si non estis. agite, porro pergite<br>
quoniam occepistis: bibite, pergraecamini,<br>
este, ecfercite vos, saginam caedite.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;65<br>
<b>TR.</B> Tace atque abi rus. ego ire in Piraeum volo,<br>
in vesperum parare piscatum mihi.<br>
ervom tibi aliquis cras faxo ad villam adferat.<br>
quid est? quid tu me nunc optuere, furcifer?<br>
<b>GR.</B> Pol tibi istuc credo nomen actutum fore.&nbsp;&nbsp;&nbsp;&nbsp;&nbsp;70<br>
<b>TR.</B> Dum interea sic sit, istuc actutum sino.<br>
<b>GR.</B> Ita est. sed unum hoc scito: nimio celerius<br>
veniet quod noles quam illud, quod cupide petas.<br>
<b>TR.</B> Molestus ne sis nunciam, i rus, te amove.<br>
ne tu [erres] hercle praeterhac mihi non facies moram.&#151;&nbsp;&nbsp;&nbsp;&nbsp;&nbsp;75<br>
<b>GR.</B> Satin abiit neque quod dixi flocci existumat?<br>
pro di immortales, obsecro vostram fidem,<br>
facite, huc ut redeat noster quam primum senex,<br>
triennium qui iam hinc abest, prius quam omnia<br>
periere, et aedis et ager; qui nisi huc redit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;80<br>
paucorum mensum sunt relictae reliquiae.<br>
nunc rus abibo. nam eccum erilem filium<br>
video, corruptum ex adulescente optumo.&#151;
</p>

<p>
<b>I.ii</B><br>
<b>PHILOLACHES</B> Recordatus multum et diu cogitavi<br>
argumentaque in pectus institui multa&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;85<br>
ego, atque in meo corde, si est quod mihi cor,<br>
eam rem volutavi et diu disputavi,<br>
hominem cuius rei, quando natus esset,<br>
similem esse arbitrarer simulacrumque habere:<br>
id repperi iam exemplum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;90<br>
novarum aedium esse arbitror similem ego hominem,<br>
quando natus est. ei rei argumenta dicam.<br>
[atque hoc haud videtur veri simile vobis,<br>
at ego id faciam esse ita ut credatis.<br>
profecto ita esse ut praedico vera vincam.]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;95<br>
atque hoc vosmet ipsi, scio, proinde uti nunc<br>
ego esse autumo, quando dicta audietis<br>
mea, haud aliter id dicetis.<br>
auscultate, argumenta dum dico ad hanc rem:<br>
simul gnaruris vos volo esse hanc rem mecum.&nbsp;&nbsp;&nbsp;&nbsp;&nbsp;&nbsp;100<br>
aedes quom extemplo sunt paratae, expolitae,<br>
factae probe examussim,<br>
laudant fabrum atque aedes probant, sibi quisque inde exemplum expetunt,<br>
sibi quisque similis volt suas, sumptum operam &lt;non> parcunt suam.<br>
atque ubi illo immigrat nequam homo, indiligens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;105<br>
cum pigra familia, immundus, instrenuos,<br>
hic iam aedibus vitium additur, bonae cum curantur male;<br>
atque illud saepe fit: tempestas venit,<br>
confringit tegulas imbricesque: ibi<br>
dominus indiligens reddere alias nevolt;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;110<br>
venit imber, perlavit parietes, perpluont,<br>
tigna putefacit, perdit operam fabri:<br>
nequior factus iam est usus aedium.<br>
atque &lt;ea> haud est fabri culpa, sed magna pars<br>
morem hunc induxerunt: si quid nummo sarciri potest,&nbsp;&nbsp;&nbsp;&nbsp;&nbsp;115<br>
usque mantant neque id faciunt, donicum<br>
parietes ruont: aedificantur aedes totae denuo.<br>
haec argumenta ego aedificiis dixi; nunc etiam volo<br>
dicere, ut homines aedium esse similis arbitremini.<br>
primumdum parentes fabri liberum sunt:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;120<br>
ei fundamentum substruont liberorum;<br>
extollunt, parant sedulo in firmitatem<br>
et ut in usum boni et in speciem~<br>
poplo sint sibique, haud materiae reparcunt<br>
nec sumptus ibi sumptui esse ducunt;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;125<br>
expoliunt: docent litteras, iura leges,<br>
sumptu suo et labore<br>
nituntur, ut alii sibi esse illorum similis expetant.<br>
ad legionem cum ita &lt;paratos mittunt>, adminiclum eis danunt<br>
tum iam, aliquem cognatum suom.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;130<br>
eatenus. abeunt a fabris. unum ubi emeritum est stipendium,<br>
igitur tum specimen cernitur, quo eveniat aedificatio.<br>
nam ego ad illud frugi usque et probus fui,<br>
in fabrorum potestate dum fui.<br>
postea quom immigravi ingenium in meum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;135<br>
perdidi operam fabrorum ilico oppido.<br>
venit ignavia, ea mihi tempestas fuit,<br>
mi adventu suo grandinem [imbremque] attulit;<br>
haec verecundiam mi et virtutis modum<br>
deturbavit detexitque a me ilico;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;140<br>
postilla optigere me neglegens fui.<br>
continuo pro imbre amor advenit [in cor meum],<br>
is usque in pectus permanavit, permadefecit cor meum.<br>
nunc simul res, fides, fama, virtus, decus<br>
deseruerunt: ego sum in usu factus nimio nequior.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;145<br>
atque edepol ita haec tigna umide &lt;iam> putent: non videor mihi<br>
sarcire posse aedes meas, quin totae perpetuae ruant,<br>
cum fundamento perierint nec quisquam esse auxilio queat.<br>
cor dolet, cum scio ut nunc sum atque ut fui,<br>
quo neque industrior de iuventute erat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;150<br>
&lt;quisquam nec clarior >arte gymnastica:<br>
disco, hastis, pila, cursu, armis, equo<br>
victitabam volup,<br>
parsimonia et duritia discipulinae aliis eram,<br>
optumi quique expetebant a me doctrinam sibi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;155<br>
nunc, postquam nihili sum, id vero meopte ingenio repperi.
</p>

<p>
<b>I.iii</B><br>
<b>PHILEMATIVM</B> Iam pridem ecastor frigida non lavi magis lubenter<br>
nec quom me melius, mea Scapha, rear esse deficatam.<br>
<b>SC.</B> Eventus rebus omnibus, velut horno messis magna<br>
fuit. <b>PHILEM.</B> Quid ea messis attinet ad meam lavationem?&nbsp;&nbsp;&nbsp;&nbsp;&nbsp;&nbsp;&nbsp;&nbsp;160<br>
<b>SC.</B> Nihilo plus quam lavatio tua ad messim. <b>PHILOL.</B> O
Venus venusta,<br>
haec illa est tempestas mea, mihi quae modestiam omnem<br>
detexit, tectus qua fui; tum mihi Amor et Cupido<br>
in pectus perpluit meum, neque iam umquam optigere possum:<br>
madent iam in corde parietes, periere haec oppido aedis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;165<br>
<b>PHILEM.</B> Contempla, amabo, mea Scapha, satin haec me vestis deceat.<br>
volo me placere Philolachi, meo ocello, meo patrono.<br>
<b>SC.</B> Quin tu te exornas moribus lepidis, quom lepida tute es?<br>
non vestem amatores amant [mulieris], sed vestis fartim.<br>
<b>PHILOL.</B> Ita me di ament, lepidast Scapha, sapit scelesta multum.&nbsp;&nbsp;&nbsp;&nbsp;&nbsp;170<br>
ut lepide omnes mores tenet sententiasque amantum.<br>
<b>PHILEM.</B> Quid nunc? <b>SC.</B> Quid est? <b>PHILEM.</B> Quin
me aspice et contempla,<br>
&nbsp;&nbsp;&nbsp;&nbsp; ut haec me deceat.<br>
<b>SC.</B> Virtute formae id evenit, te ut deceat quidquid habeas.<br>
<b>PHILOL.</B> Ergo ob istuc verbum te, Scapha, donabo ego hodie aliqui,<br>
neque patiar te istanc gratiis laudasse, quae placet mi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;175<br>
<b>PHILEM.</B> Nolo ego te adsentari mihi. <b>SC.</B> Nimis tu quidem
stulta es mulier.<br>
eho, mavis vituperarier falso quam vero extolli?<br>
equidem pol vel falso tamen laudari multo malo,<br>
quam vero culpari aut meam speciem alios inridere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;179-180<br>
<b>PHILEM.</B> Ego verum amo, verum volo dici mihi: mendacem odi.&nbsp;&nbsp;181<br>
<b>SC.</B> Ita tu me ames, ita Philolaches tuos te amet, ut venusta
es.<br>
<b>PHILOL.</B> Quid ais, scelesta? quo modo adiurasti? ita ego istam
amarem?<br>
quid istaec me, id cur non additum est? infecta dona facio.<br>
periisti: quod promiseram tibi donum, perdidisti.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;185<br>
<b>SC.</B> Equidem pol miror tam catam, tam docilem te et bene doctam<br>
nunc stultam stulte facere. <b>PHILEM.</B> Quin mone quaeso, si quid
erro.<br>
<b>SC.</B> Tu ecastor erras, quae quidem illum expectes unum atque
illi<br>
morem praecipue sic geras atque alios asperneris.<br>
matronae, non meretricium est unum inservire amantem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;190<br>
<b>PHILOL.</B> Pro Iuppiter, nam quod malum versatur meae domi illud?<br>
di deaeque me omnes pessumis exemplis interficiant,<br>
nisi ego illam anum interfecero siti fameque atque algu.<br>
<b>PHILEM.</B> Nolo ego mihi male te, Scapha, praecipere. <b>SC.</B>
Stulta es plane,<br>
quae illum tibi aeternum putes fore amicum et benevolentem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;195<br>
moneo ego te: te ille deseret aetate et satietate.<br>
<b>PHILEM.</B> Non spero. <b>SC.</B> Insperata accidunt magis saepe
quam quae speres.<br>
postremo, si dictis nequis perduci, ut vera haec credas<br>
mea dicta, ex factis nosce rem. vides quae sim; et quae fui ante.<br>
nihilo ego quam nunc tu *** amata sum; atque uni modo gessi morem:&nbsp;&nbsp;&nbsp;&nbsp;&nbsp;200<br>
qui pol me, ubi aetate hoc caput colorem commutavit,<br>
reliquit deseruitque me. tibi idem futurum credo.<br>
<b>PHILOL.</B> Vix comprimor, quin involem illi in oculos stimulatrici.<br>
<b>PHILEM.</B> Solam ille me soli sibi suo &lt;sumptu> liberavit:<br>
illi me soli censeo esse oportere opsequentem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;205<br>
<b>PHILOL.</B> Pro di immortales, mulierem lepidam et pudico ingenio.<br>
bene hercle factum et gaudeo mihi nihil esse huius causa.<br>
<b>SC.</B> Inscita ecastor tu quidem es. <b>PHILEM.</B> Quapropter?
<b>SC.</B>
Quae istuc &lt;cures>,<br>
ut te ille amet. <b>PHILEM.</B> Cur obsecro non curem? <b>SC.</B> Libera
es iam.<br>
tu iam quod quaerebas habes: ille te nisi amabit ultro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;210<br>
id pro tuo capite quod dedit perdiderit tantum argenti.<br>
<b>PHILOL.</B> Perii hercle, ni ego illam pessumis exemplis enicasso.<br>
illa hanc corrumpit mulierem malesuada ~ vitilena.<br>
<b>PHILEM.</B> Numquam ego illi possum gratiam referre ut meritust
de me.<br>
Scapha, id tu mihi ne suadeas, ut illum minoris pendam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;215<br>
<b>SC.</B> At hoc unum facito cogites: si illum inservibis solum<br>
dum tibi nunc haec aetatulast, in senecta male querere.<br>
<b>PHILOL.</B> In anginam ego nunc me velim verti, ut veneficae illi<br>
fauces prehendam atque enicem scelestam stimulatricem.<br>
<b>PHILEM.</B> Eundem animum oportet nunc mihi esse gratum, ut impetravi,&nbsp;&nbsp;220<br>
atque olim, prius quam id extudi, quom illi subblandiebar.<br>
<b>PHILOL.</B> Divi me faciant quod volunt, ni ob istam orationem<br>
te liberasso denuo et ni Scapham enicasso.<br>
<b>SC.</B> Si tibi sat acceptum est fore tibi victum sempiternum<br>
atque illum amatorem tibi proprium futurum in vita,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;225<br>
soli gerundum censeo morem et capiundas crines.<br>
<b>PHILEM.</B> Vt fama est homini, exin solet pecuniam invenire.<br>
ego si bonam famam mihi servasso, sat ero dives.<br>
<b>PHILOL.</B> Siquidem hercle vendundust pater, venibit multo potius,<br>
quam te me vivo umquam sinam egere aut mendicare.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;230<br>
<b>SC.</B> Quid illis futurum est ceteris qui te amant? <b>PHILEM.</B>
Magis amabunt,<br>
quom &lt;me> videbunt gratiam referre &lt;bene mere>nti.<br>
<b>PHILOL.</B> Vtinam nunc meus emortuos pater ad me nuntietur,<br>
ut ego exheredem meis bonis me faciam atque haec sit heres.<br>
<b>SC.</B> Iam ista quidem absumpta res erit: dies noctesque estur
bibitur,&nbsp;&nbsp; 235<br>
neque quisquam parsimoniam adhibet: sagina plane est.<br>
<b>PHILOL.</B> In te hercle certumst principe ut sim parcus experiri,<br>
nam neque edes quicquam neque bibes apud me his decem diebus.<br>
<b>PHILEM.</B> Si quid tu in illum bene voles loqui, id loqui licebit:<br>
nec recte si illi dixeris, iam ecastor vapulabis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;240<br>
<b>PHILOL.</B> Edepol si summo Iovi bovi eo argento sacruficassem,<br>
pro illius capite quod dedi, numquam aeque id bene locassem.<br>
videas eam medullitus me amare. oh, probus homo sum:<br>
quae pro me causam diceret, patronum liberavi.<br>
<b>SC.</B> Video te nihili pendere prae Philolache omnis homines.&nbsp;&nbsp;&nbsp;&nbsp;&nbsp;&nbsp;&nbsp;&nbsp;245<br>
nunc, ne eius causa vapulem, tibi potius adsentabor.<br>
[si acceptum sat habes, tibi fore illum amicum sempiternum.]<br>
<b>PHILEM.</B> Cedo mi speculum et cum ornamentis arculam actutum,
Scapha,<br>
ornata ut sim, quom huc adveniat Philolaches voluptas mea.<br>
<b>SC.</B> Mulier quae se suamque aetatem spernit, speculo ei usus
est:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 250<br>
quid opust speculo tibi, quae tute speculo speculum es maxumum?<br>
<b>PHILOL.</B> Ob istuc verbum, ne nequiquam, Scapha, tam lepide dixeris,<br>
dabo aliquid hodie peculi tibi, Philematium mea.<br>
<b>PHILEM.</B> Suo quique loco (viden?) capillus satis compositust
commode.<br>
<b>SC.</B> Vbi tu commoda es, capillum commodum esse credito.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;255<br>
<b>PHILOL.</B> Vah, quid illa pote peius quicquam muliere memorarier?<br>
nunc adsentatrix scelesta est, dudum adversatrix erat.<br>
<b>PHILEM.</B> Cedo cerussam. <b>SC.</B> Quid cerussa opust nam? <b>PHILEM.</B>
Qui malas<br>
&nbsp;&nbsp;&nbsp;&nbsp; oblinam.<br>
<b>SC.</B> Vna opera ebur atramento candefacere postules.<br>
<b>PHILOL.</B> Lepide dictum de atramento atque ebore. euge, plaudo
Scaphae.&nbsp;&nbsp;&nbsp; 260<br>
<b>PHILEM.</B> Tum tu igitur cedo purpurissum. <b>SC.</B> Non do. scita
es tu quidem.<br>
nova pictura interpolare vis opus lepidissimum?<br>
non istanc aetatem oportet pigmentum ullum attingere,<br>
neque cerussam neque melinum, neque aliam ullam offuciam.<br>
<b>PHILEM.</B> Cape igitur speculum. <b>PHILOL.</B> Ei mihi misero,
savium speculo&nbsp;&nbsp; 265<br>
&nbsp;&nbsp;&nbsp;&nbsp; dedit.<br>
nimis velim lapidem, qui ego illi speculo diminuam caput.<br>
<b>SC.</B> Linteum cape atque exterge tibi manus. <b>PHILEM.</B> Quid
ita, obsecro?<br>
<b>SC.</B> Vt speculum tenuisti, metuo ne olant argentum manus:<br>
ne usquam argentum te accepisse suspicetur Philolaches.<br>
<b>PHILOL.</B> Non videor vidisse lenam callidiorem ullam alteras.&nbsp;&nbsp;&nbsp;&nbsp;&nbsp;&nbsp;270<br>
ut lepide atque astute in mentem venit de speculo malae.<br>
<b>PHILEM.</B> Etiamne unguentis unguendam censes? <b>SC.</B> Minime
feceris.<br>
<b>PHILEM.</B> Quapropter? <b>SC.</B> Quia ecastor mulier recte olet,
ubi nihil olet.<br>
nam istae veteres, quae se unguentis unctitant, interpoles,<br>
vetulae, edentulae, quae vitia corporis fuco occulunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;275<br>
ubi sese sudor cum unguentis consociavit, ilico<br>
itidem olent, quasi cum una multa iura confudit cocus.<br>
quid olant nescias, nisi id unum, ~ ni male olere intellegas.<br>
<b>PHILOL.</B> Vt perdocte cuncta callet. nihil hac docta doctius.<br>
verum illud esse maxima adeo pars vestrorum intellegit, 280<br>
quibus anus domi sunt uxores, quae vos dote meruerunt.<br>
<b>PHILEM.</B> Agedum contempla aurum et pallam, satin haec &lt;me>
deceat, Scapha.<br>
<b>SC.</B> Non me istuc curare oportet. <b>PHILEM.</B> Quem obsecro
igitur? <b>SC.</B> Eloquar:<br>
Philolachem, is ne quid emat, nisi quod sibi placere censeat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;284-285<br>
[nam amator meretricis mores sibi emit auro et purpura.]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;286<br>
quid opust, quod suom esse nolit, ei ultro ostentarier?<br>
[purpura aetati occultandaest, aurum turpi mulieri.]<br>
pulchra mulier nuda erit quam purpurata pulchrior:<br>
[poste nequiquam exornata est bene, si morata est male.&nbsp;&nbsp;&nbsp;&nbsp;&nbsp;290<br>
pulchrum ornatum turpes mores peius caeno conlinunt.]<br>
nam si pulchra est, nimis ornata est. <b>PHILOL.</B> Nimis diu abstineo
manum.<br>
quid hic vos agitis? <b>PHILEM.</B> Tibi me exorno ut placeam. <b>PHILOL.</B>
Ornata es<br>
&nbsp;&nbsp;&nbsp;&nbsp; satis.<br>
abi tu hinc intro atque ornamenta haec aufer. sed, voluptas mea,<br>
mea Philematium, potare tecum conlibitum est mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;295<br>
<b>PHILEM.</B> Et edepol mihi tecum, nam quod tibi libet idem mihi
libet,<br>
mea voluptas. <b>PHILOL.</B> Em istuc verbum vile est viginti minis.<br>
<b>PHILEM.</B> Cedo, amabo, decem: bene emptum tibi dare hoc verbum
volo.<br>
<b>PHILOL.</B> Etiam nunc decem minae apud te sunt; vel rationem puta.<br>
triginta minas pro capite tuo dedi. <b>PHILEM.</B> Cur exprobras?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;300<br>
<b>PHILOL.</B> Egone id exprobrem, qui mihimet cupio id opprobrarier?<br>
nec quicquam argenti locavi iam diu usquam aeque bene.<br>
<b>PHILEM.</B> Certe ego, quod te amo, operam nusquam melius potui
ponere.<br>
<b>PHILOL.</B> Bene igitur ratio accepti atque expensi inter nos convenit:<br>
tu me amas, ego te amo; merito id fieri uterque existimat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;305<br>
haec qui gaudent, gaudeant perpetuo suo semper bono;<br>
qui invident, ne umquam eorum quisquam invideat prosus commodis.<br>
<b>PHILEM.</B> Age accumbe igitur. cedo aquam manibus, puere, appone
hic mensulam.<br>
vide, tali ubi sint. vin unguenta? <b>PHILOL.</B> Quid opust? cum stacta
accubo.<br>
sed estne hic meus sodalis, qui huc incedit cum amica sua?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;310<br>
is est, Callidamates cum amica incedit. euge, oculus meus,<br>
conveniunt manuplares eccos: praedam participes petunt.
</p>

<p>
<b>I.iv</B><br>
<b>CALLIDAMATES</B> Adversum veniri mihi ad Philolachetem<br>
volo temperi. audi, em tibi imperatum est.<br>
nam illi ubi fui, inde effugi foras,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;315<br>
ita me ibi male convivi sermonisque taesumst.<br>
nunc comissatum ibo ad Philolachetem,<br>
ubi nos hilari ingenio et lepide accipient.<br>
ecquid tibi videor mammamadere?<br>
<b>DELPHIVM</B> Semper istoc modo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;320<br>
moratu's tu te. &lt;ire huc> debebas.<br>
<b>CALL.</B> Visne ego te ac tu me amplectare?<br>
<b>DEL.</B> Si tibi cordi est facere, licet. <b>CALL.</B> Lepida es.<br>
duc me amabo. <b>DEL.</B> Cave ne cadas, asta.<br>
<b>CALL.</B> O &#151; o &#151; ocellus meus, tuos sum alumnus, mel meum.&nbsp;&nbsp;325<br>
<b>DEL.</B> Cave modo, ne prius in via accumbas,<br>
quam illi, ubi lectus est stratus, concumbimus.<br>
<b>CALL.</B> Sine, sine cadere me. <b>DEL.</B> Sino, sed hoc, quod
mi in manu est:<br>
si cades, non cades quin cadam tecum.<br>
<b>CALL.</B> Iacentis tollet postea nos ambos aliquis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;330<br>
<b>DEL.</B> Madet homo. <b>CALL.</B> Tun me ais mammamadere?<br>
<b>DEL.</B> Cedo manum, nolo equidem te adfligi.<br>
<b>CALL.</B> Em tene. <b>DEL.</B> Age, i simul. <b>CALL.</B> Quo ego
eam? <b>DEL.</B> An &lt;ne>scis?<br>
<b>CALL.</B> Scio, in mentem venit modo:<br>
nempe domum eo comissatum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;335<br>
<b>DEL.</B> Immo, istuc quidem. <b>CALL.</B> Iam memini.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;335a<br>
<b>PHILOL.</B> Num non vis me obviam his ire, anime mi?<br>
illi ego ex omnibus optume volo.<br>
iam revertar. <b>PHILEM.</B> Diu est iam id mihi.<br>
<b>CALL.</B> Ecquis hic est? <b>PHILOL.</B> Adest. <b>CALL.</B> Eu,
Philolaches,<br>
salve, amicissime mi omnium hominum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;340<br>
<b>PHILOL.</B> Di te ament. accuba, Callidamates.<br>
unde agis te? <b>CALL.</B> Vnde homo ebrius probe.<br>
<b>PHILEM.</B> Quin amabo accubas, Delphium mea?<br>
da illi quod bibat. <b>CALL.</B> Dormiam ego iam.<br>
<b>PHILOL.</B> Num mirum aut novom quippiam facit?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;345<br>
<b>DEL.</B> Quid ego hoc faciam postea? <b>PHILEM.</B> Mea, sic sine
eumpse.<br>
age tu interim da ab Delphio cito cantharum circum.
</p>

<p class=shortborder></p>

<p>
<b>ACTVS II</B>
</p>

<p>
<b>II.i</B><br>
<b>TRANIO</B> Iuppiter supremus summis opibus atque industriis<br>
me periisse et Philolachetem cupit erilem filium.<br>
occidit Spes nostra, nusquam stabulum est Confidentiae,&nbsp;&nbsp;&nbsp;&nbsp;&nbsp;&nbsp;350<br>
nec Salus nobis saluti iam esse, si cupiat, potest:<br>
ita mali, maeroris montem maximum ad portum modo<br>
conspicatus sum: erus advenit peregre, periit Tranio.<br>
ecquis homo est, qui facere argenti cupiat aliquantum lucri,<br>
qui hodie sese excruciari meam vicem possit pati?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;355<br>
ubi sunt isti plagipatidae, ferritribaces viri,<br>
vel isti qui hosticas trium nummum causa subeunt sub falas,<br>
ubi quinis aut denis hastis corpus transfigi solet?<br>
ego dabo ei talentum, primus qui in crucem excucurrerit;<br>
sed ea lege, ut offigantur bis pedes, bis bracchia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;360<br>
ubi id erit factum, a me argentum petito praesentarium.<br>
sed ego &#151; sumne infelix, qui non curro curriculo domum?<br>
<b>PHILOL.</B> &lt;Adest> adest opsonium. eccum Tranio a portu redit.<br>
<b>TR.</B> Philolaches. <b>PHILOL.</B> Quid est? <b>TR.</B> &lt;Et>
ego et tu &#151; <b>PHILOL.</B> Quid<br>
&nbsp;&nbsp;&nbsp;&nbsp; et ego et tu? <b>TR.</B> Periimus.<br>
<b>PHILOL.</B> Quid ita? <b>TR.</B> Pater adest. <b>PHILOL.</B> Quid
ego ex te audio?&nbsp;&nbsp;&nbsp;&nbsp; 365<br>
<b>&nbsp;&nbsp;&nbsp; TR.</B> Absumpti sumus.<br>
pater inquam tuos venit. <b>PHILOL.</B> Vbi is est, obsecro? <b>TR.</B>
*** adest.<br>
<b>PHILOL.</B> Quis id ait? quis vidit? <b>TR.</B> Egomet inquam vidi.
<b>PHILOL.</B>
Vae mihi.<br>
quid ego ago? <b>TR.</B> Nam quid tu, malum, me rogitas quid agas?
accubas.<br>
<b>PHILOL.</B> Tutin vidisti? <b>TR.</B> Egomet, inquam. <b>PHILOL.</B>
Certe? <b>TR.</B> &lt;Certe><br>
&nbsp;&nbsp;&nbsp;&nbsp; inquam. <b>PHILOL.</B> Occidi,<br>
si tu vera memoras. <b>TR.</B> Quid mihi sit boni, si mentiar?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;370<br>
<b>PHILOL.</B> Quid ego nunc faciam? <b>TR.</B> Iube haec hinc omnia
amolirier.<br>
quis istic dormit? <b>PHILOL.</B> Callidamates. <b>TR.</B> Suscita
istum, Delphium.<br>
<b>DEL.</B> Callidamates, Callidamates, vigila. <b>CALL.</B> Vigilo,
cedo [ut] bibam.<br>
<b>DEL.</B> Vigila. pater advenit peregre Philolachis. <b>CALL.</B>
Valeat pater.<br>
<b>PHILOL.</B> Valet ille quidem, atque &lt;ego> disperii. <b>CALL.</B>
Bis periisti?&nbsp;&nbsp;&nbsp;&nbsp;&nbsp; 375<br>
&nbsp;&nbsp;&nbsp; qui potest?<br>
<b>PHILOL.</B> Quaeso edepol, exsurge; pater advenit. <b>CALL.</B>
Tuos venit pater?<br>
iube abire rursum. quid illi reditio etiam huc fuit?<br>
<b>PHILOL.</B> Quid ego agam? pater iam hic me offendet miserum adveniens
ebrium,<br>
aedis plenas convivarum et mulierum. miserum est opus,<br>
igitur demum fodere puteum, ubi sitis fauces tenet;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;380<br>
sicut ego adventu patris nunc quaero quid faciam miser.<br>
<b>TR.</B> Ecce autem &lt;iterum> hic deposivit caput et dormit. suscita.<br>
<b>PHILOL.</B> Etiam vigilas? pater, inquam, aderit iam hic meus. <b>CALL.</B>
Ain tu,<br>
&nbsp;&nbsp;&nbsp; pater?<br>
cedo soleas mihi, ut arma capiam. iam pol ego occidam patrem.<br>
<b>PHILOL.</B> Perdis rem. <b>DEL.</B> Tace, amabo. <b>TR.</B> Abripite
hunc intro&nbsp;&nbsp;&nbsp; 385<br>
&nbsp;&nbsp;&nbsp; actutum inter manus.<br>
<b>CALL.</B> Iam hercle ego vos pro matula habebo, nisi mihi matulam
datis.<br>
<b>PHILOL.</B> Perii. <b>TR.</B> Habe bonum animum: ego istum lepide
medicabo metum.<br>
<b>PHILOL.</B> Nullus sum. <b>TR.</B> Taceas: ego qui istaec sedem
meditabor tibi.<br>
satin habes, si ego advenientem ita patrem faciam tuom,<br>
non modo ne intro eat, verum etiam ut fugiat longe ab aedibus?&nbsp;&nbsp;&nbsp;&nbsp;390<br>
vos modo hinc abite intro atque haec hinc propere amolimini.<br>
<b>PHILOL.</B> Vbi ego ero? <b>TR.</B> Vbi maxime esse vis: cum hac,
cum istac eris.<br>
<b>DEL.</B> Quid si igitur abeamus hinc nos? <b>TR.</B> Non hoc longe,
Delphium.<br>
nam intus potate hau tantillo hac quidem causa minus.<br>
<b>PHILOL.</B> Ei mihi, quam istaec blanda dicta quo evenant madeo
metu.&nbsp;&nbsp;&nbsp; 395<br>
<b>TR.</B> Potin animo ut sis quieto et facias quod iubeo? <b>PHILOL.</B>
Potest.<br>
<b>TR.</B> Omnium primum, Philematium, intro abi, et tu, Delphium.<br>
<b>DEL.</B> Morigerae tibi erimus ambae.&#151; <b>TR.</B> Ita ille faxit
Iuppiter.<br>
animum advorte nunciam tu quae volo accurarier.<br>
omnium primumdum aedes iam face occlusae sient;&nbsp;&nbsp;&nbsp;&nbsp;&nbsp;&nbsp;&nbsp;400<br>
intus cave muttire quemquam siveris. <b>PHILOL.</B> Curabitur.<br>
<b>TR.</B> Tamquam si intus natus nemo in aedibus habitet. <b>PHILOL.</B>
Licet.<br>
<b>TR.</B> Neu quisquam responset, quando hasce aedis pultabit senex.<br>
<b>PHILOL.</B> Numquid aliud? <b>TR.</B> Clavem mi harunc aedium Laconicam<br>
iam iube efferri intus: hasce ego aedis occludam hinc foris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;405<br>
<b>PHILOL.</B> In tuam custodelam meque et meas spes trado, Tranio.&#151;<br>
<b>TR.</B> Pluma haud interest, patronus an cliens probior siet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;407-408<br>
Homini, cui nulla in pectore est audacia,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;409<br>
[nam cuivis homini, vel optumo vel pessumo]<br>
quamvis desubito facile est facere nequiter:<br>
verum id videndum est, id viri docti est opus,<br>
quae designata sint et facta nequiter,<br>
tranquille cuncta et ut proveniant sine malo,<br>
ne quid potiatur, quam ob rem pigeat vivere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;415<br>
sicut ego efficiam, quae facta hic turbavimus,<br>
profecto ut liqueant omnia et tranquilla sint<br>
neque quicquam nobis pariant ex se incommodi.<br>
sed quid tu egredere, Sphaerio? <b>PVER</B> Iamiam ***<br>
<b>TR.</B> Optime.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;419a<br>
praeceptis paruisti. <b>PVER.</B> Iussit maximo<br>
opere orare, ut patrem aliquo absterreres modo,<br>
ne intro iret ad se. <b>TR.</B> Quin etiam illi hoc dicito,<br>
facturum &lt;me>, ut ne etiam aspicere aedis audeat,<br>
capite obvoluto ut fugiat cum summo metu.<br>
clavem cedo atque abi intro atque occlude ostium,&nbsp;&nbsp;&nbsp;425<br>
et ego hinc occludam.&#151; iube venire nunciam.<br>
ludos ego hodie vivo praesenti hic seni<br>
faciam, quod credo mortuo numquam fore.<br>
concedam a foribus huc, hinc speculabor procul,<br>
unde advenienti sarcinam imponam seni.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;430
</p>

<p>
<b>II.ii</B><br>
<b>THEOPROPIDES</B> Habeo, Neptune, gratiam magnam tibi,<br>
quom med amisisti abs te vix vivom domum.<br>
verum si posthac me pedem latum modo<br>
scies imposisse in undam, hau causast, ilico<br>
quod nunc voluisti facere quin facias mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;435<br>
apage, apage te a me nunciam post hunc diem:<br>
quod crediturus tibi fui, omne credidi.<br>
<b>TR.</B> Edepol, Neptune, peccavisti largiter,<br>
qui occasionem hanc amisisti tam bonam.<br>
<b>TH.</B> Triennio post Aegypto advenio domum;&nbsp;&nbsp;&nbsp;&nbsp;&nbsp;&nbsp;&nbsp;440<br>
credo exspectatus veniam familiaribus.<br>
<b>TR.</B> Nimio edepol ille potuit exspectatior<br>
venire, qui te nuntiaret mortuom.<br>
<b>TH.</B> Sed quid hoc? occlusa ianua est interdius.<br>
pultabo. heus, ecquis intust? aperitin fores?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;445<br>
<b>TR.</B> Quis homo est, qui nostras aedes accessit prope?<br>
<b>TH.</B> Meus servos hic quidem est Tranio. <b>TR.</B> O Theopropides,<br>
ere, salve, salvom te advenisse gaudeo.<br>
usquin valuisti? <b>TH.</B> Vsque ut vides. <b>TR.</B> Factum optime.<br>
<b>TH.</B> Quid vos? insanin estis? <b>TR.</B> Quidum? <b>TH.</B> Sic,
quia&nbsp;&nbsp;&nbsp;&nbsp;&nbsp; 450<br>
foris ambulatis, natus nemo in aedibus<br>
servat, neque qui recludat neque ~ quis respondeat.<br>
pultando [pedibus] paene confregi hasce ambas &lt;foris>.<br>
<b>TR.</B> Eho an tu tetigisti has aedis? <b>TH.</B> Cur non tangerem?&nbsp;&nbsp;&nbsp;&nbsp;&nbsp;&nbsp;&nbsp;454-455<br>
quin pultando, inquam, paene confregi foris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;456<br>
<b>TR.</B> Tetigistin? <b>TH.</B> Tetigi, inquam, et pultavi. <b>TR.</B>
Vah. <b>TH.</B> Quid est?<br>
<b>TR.</B> Male hercle factum. <b>TH.</B> Quid est negoti? <b>TR.</B>
Non potest<br>
dici, quam indignum facinus fecisti et malum.<br>
<b>TH.</B> Quid iam? <b>TR.</B> Fuge, obsecro, atque abscede ab aedibus.&nbsp;&nbsp;&nbsp;460<br>
fuge huc, fuge ad me propius. tetigistin foris?<br>
<b>TH.</B> Quo modo pultare potui, si non tangerem?<br>
<b>TR.</B> Occidisti hercle&#151; <b>TH.</B> Quem mortalem? <b>TR.</B>
Omnis tuos.<br>
<b>TH.</B> Di te deaeque omnes faxint cum istoc omine&#151;<br>
<b>TR.</B> Metuo, te atque istos expiare ut possies.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;465<br>
<b>TH.</B> Quam ob rem? aut quam subito rem mihi adportas novam?<br>
* * *&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;466a<br>
<b>TR.</B> Et heus, iube illos illinc ambo abscedere.<br>
<b>TH.</B> Apscedite. <b>TR.</B> Aedes ne attigatis. tangite<br>
vos quoque terram. <b>TH.</B> Obsecro hercle, quin eloquere<br>
* * *&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;469a<br>
<b>TR.</B> Quia septem menses sunt, quom in hasce aedis pedem<br>
nemo intro tetulit, semel ut emigravimus.<br>
<b>TH.</B> Eloquere, quid ita? <b>TR.</B> Circumspicedum, numquis est,<br>
sermonem nostrum qui aucupet? <b>TH.</B> Tutum probest.<br>
<b>TR.</B> Circumspice etiam. <b>TH.</B> Nemo est. loquere nunciam.<br>
<b>TR.</B> Capitale scelus est. <b>TH.</B> Quid est? non &lt;satis>
intellego.&nbsp;&nbsp;&nbsp;&nbsp;&nbsp; 475<br>
<b>TR.</B> Scelus, inquam, factum est iam diu, antiquom et vetus.<br>
<b>TH.</B> Antiquom? <b>TR.</B> Id adeo nos nunc factum invenimus.<br>
<b>TH.</B> Quid istuc est sceleris? aut quis id fecit? cedo.<br>
<b>TR.</B> Hospes necavit hospitem captum manu;<br>
iste, ut ego opinor, qui has tibi aedis vendidit.&nbsp;&nbsp;&nbsp;&nbsp;&nbsp;&nbsp;480<br>
<b>TH.</B> Necavit? <b>TR.</B> Aurumque ei ademit hospiti<br>
eumque hic defodit hospitem ibidem in aedibus.<br>
<b>TH.</B> Quapropter id vos factum suspicamini?<br>
<b>TR.</B> Ego dicam, ausculta. ut foris cenaverat<br>
tuos gnatus, postquam rediit a cena domum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;485<br>
abimus omnes cubitum; condormivimus:<br>
lucernam forte oblitus fueram exstinguere;<br>
atque ille exclamat derepente maximum.<br>
<b>TH.</B> Quis homo? an gnatus meus? <b>TR.</B> St, tace, ausculta
modo.<br>
ait venisse illum in somnis ad se mortuom.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;490<br>
<b>TH.</B> Nempe ergo in somnis? <b>TR.</B> Ita. sed ausculta modo.<br>
ait illum hoc pacto sibi dixisse mortuom.<br>
<b>TH.</B> In somnis? <b>TR.</B> Mirum quin vigilanti diceret,<br>
qui abhinc sexaginta annos occisus foret.<br>
interdum inepte stultus es, &lt;Theopropides>.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;495<br>
<b>TH.</B> Taceo. <b>TR.</B> Sed ecce quae illi in ***<br>
'ego transmarinus hospes sum Diapontius.<br>
hic habito, haec mihi dedita est habitatio.<br>
nam me Acheruntem recipere Orcus noluit,<br>
quia praemature vita careo. per fidem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;500<br>
deceptus sum: hospes [hic] me necavit isque me<br>
defodit insepultum clam [ibidem] in hisce aedibus,<br>
scelestus, auri causa. nunc tu hinc emigra.<br>
scelestae hae sunt aedes, impia est habitatio'.<br>
quae hic monstra fiunt, anno vix possum eloqui.&nbsp;&nbsp;&nbsp;&nbsp;505<br>
<b>TH.</B> St, st.<br>
<b>TR.</B> Quid, obsecro hercle, factum est? <b>TH.</B> Concrepuit
foris.<br>
<b>TR.</B> Hicin percussit! <b>TH.</B> Guttam haud habeo sanguinis,<br>
vivom me accersunt Acheruntem mortui.<br>
<b>TR.</B> Perii, illisce hodie hanc conturbabunt fabulam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;510<br>
nimis quam formido, ne manifesto hic me opprimat.<br>
<b>TH.</B> Quid tute tecum loquere? <b>TR.</B> Abscede ab ianua.<br>
fuge, obsecro hercle. <b>TH.</B> Quo fugiam? etiam tu fuge.<br>
<b>TR.</B> Nihil ego formido, pax mihi est cum mortuis.<br>
<b>INTVS.</B> Heus, Tranio. <b>TR.</B> Non me appellabis, si sapis.&nbsp;&nbsp;515<br>
nihil ego commerui, neque istas percussi fores.<br>
<b>INTVS.</B> Quaeso &#151; &lt;<b>TR.</B> Cave verbum faxis. <b>TH.</B>
Dic> quid segreges<br>
&lt;sermonem. <b>TR.</B> Apage hinc te. <b>TH.</B> Quae res> te agitat,
Tranio?<br>
quicum istaec loquere? <b>TR.</B> An quaeso tu appellaveras?<br>
ita me di amabunt, mortuom illum credidi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;520<br>
expostulare quia percussisses fores.<br>
sed tu, etiamne astas nec quae dico optemperas?<br>
<b>TH.</B> Quid faciam? <b>TR.</B> Cave respexis, fuge, [atque] operi
caput.<br>
<b>TH.</B> Cur non fugis tu? <b>TR.</B> Pax mihi est cum mortuis.<br>
<b>TH.</B> Scio. quid modo igitur? cur tanto opere extimueras?&nbsp;&nbsp;&nbsp;&nbsp;&nbsp;525<br>
<b>TR.</B> Nil me curassis, inquam, ego mihi providero:<br>
tu, ut occepisti, tantum quantum quis fuge,<br>
atque Herculem invoca. <b>TH.</B> Hercules, ted invoco.&#151;<br>
<b>TR.</B> Et ego &#151; tibi hodie ut det, senex, magnum malum.<br>
pro di immortales, obsecro vestram fidem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;530<br>
quid ego hodie negoti confeci mali.
</p>

<p class=shortborder></p>

<p>
<b>ACTVS III</B>
</p>

<p>
<b>III.i</B><br>
<b>DANISTA</B> Scelestiorem ego annum argento faenori<br>
numquam ullum vidi quam hic mihi annus optigit.<br>
a mani ad noctem usque in foro dego diem,<br>
locare argenti nemini nummum queo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;535<br>
<b>TR.</B> Nunc pol ego perii plane in perpetuom modum.<br>
danista adest, qui dedit &lt;argentum faenore>,<br>
qui amica est empta quoque &lt;opus in sumptus fuit>.<br>
manifesta res est, nisi quid occurro prius,<br>
ne hoc senex resciscat. ibo huic obviam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;540<br>
sed quidnam hic sese tam cito recipit domum?<br>
metuo ne de hac re quippiam indaudiverit.<br>
accedam atque adpellabo. ei quam timeo miser.<br>
nihil est miserius quam animus hominis conscius,<br>
sicut me ~ habet. verum utut res sese habet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;545<br>
pergam turbare porro: ita haec res postulat.<br>
unde is? <b>THEOPROPIDES</B> Conveni illum unde hasce aedis emeram.<br>
<b>TR.</B> Numquid dixisti de illo quod dixi tibi?<br>
<b>TH.</B> Dixi hercle vero omnia. <b>TR.</B> Ei misero mihi,<br>
metuo ne techinae meae perpetuo perierint.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;550<br>
<b>TH.</B> Quid tute tecum? <b>TR.</B> Nihil enim. sed dic mihi,<br>
dixtine quaeso? <b>TH.</B> Dixi, inquam, ordine omnia.<br>
<b>TR.</B> Etiam fatetur de hospite? <b>TH.</B> Immo pernegat.<br>
<b>TR.</B> Negat &lt;scelestus? <b>TH.</B> Negitat in>quam. <b>TR.</B>
Cogita:<br>
&lt;non confitetur? <b>TH.</B>> Dicam si confessus sit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;555<br>
quid nunc faciundum censes? <b>TR.</B> Egon quid censeam?<br>
cape, obsecro hercle, cum eo una iudicem<br>
(sed eum videto ut capias, qui credat mihi):<br>
tam facile vinces quam pirum volpes comest.<br>
<b>DAN.</B> Sed Philolachetis servom eccum Tranium,&nbsp;&nbsp;&nbsp;&nbsp;&nbsp;&nbsp;&nbsp;&nbsp;560<br>
qui mihi neque faenus neque sortem argenti danunt.<br>
<b>TH.</B> Quo te agis? <b>TR.</B> Nec quoquam abeo. ne ego sum miser,<br>
scelestus, natus dis inimicis omnibus.<br>
iam illo praesente adibit. ne ego homo sum miser,<br>
ita et hinc et illinc mi exhibent negotium.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;565<br>
sed occupabo adire. <b>DAN.</B> Hic ad me it, salvos sum,<br>
spes est de argento. <b>TR.</B> Hilarus est: frustra est homo.<br>
salvere iubeo te, Misargyrides, bene.<br>
<b>DAN.</B> Salve et tu. quid de argentost? <b>TR.</B> Abi sis, belua.<br>
continuo adveniens pilum iniecisti mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;570<br>
<b>DAN.</B> Hic homo est inanis. <b>TR.</B> Hic homo est certe hariolus.<br>
<b>DAN.</B> Quin tu istas mittis tricas? <b>TR.</B> Quin quid vis cedo.<br>
<b>DAN.</B> Vbi Philolaches est? <b>TR.</B> Numquam potuisti mihi<br>
magis opportunus adven&lt;ire quam> advenis.<br>
<b>DAN.</B> Quid est? <b>TR.</B> Concede huc. &lt;<b>DAN.</B> Quin
mihi faenus red>ditur?&nbsp;&nbsp; 575<br>
<b>TR.</B> Scio te bona esse voce, ne clama nimis.<br>
<b>DAN.</B> Ego hercle vero clamo. <b>TR.</B> Ah, gere morem mihi.<br>
<b>DAN.</B> Quid tibi ego morem vis geram? <b>TR.</B> Abi quaeso hinc
domum.<br>
<b>DAN.</B> Abeam? <b>TR.</B> Redito huc circiter meridie.<br>
<b>DAN.</B> Reddeturne igitur faenus? <b>TR.</B> Reddeturne. abi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;580<br>
<b>DAN.</B> Quid ego huc recursem aut operam sumam aut conteram?<br>
quid si hic manebo potius ad meridie?<br>
<b>TR.</B> Immo abi domum, verum hercle dico, abi modo.<br>
* * *<br>
<b>DAN.</B> Quin vos mihi faenus date. quid hic nugamini?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;585<br>
<b>TR.</B> Eu hercle, ne tu &#151; abi modo, ausculta mihi.<br>
<b>DAN.</B> Iam hercle ego illum nominabo. * * * <b>TR.</B> Euge strenue.<br>
beatus vero es nunc, quom clamas. <b>DAN.</B> Meum peto.<br>
multos me hoc pacto iam dies frustramini.<br>
molestus si sum, reddite argentum: abiero.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;590<br>
responsiones omnes hoc verbo eripis.<br>
<b>TR.</B> Sortem accipe. <b>DAN.</B> Immo faenus, id primum volo.<br>
<b>TR.</B> Quid ais tu, omnium hominum taeterrime?<br>
venisti huc te extentatum? agas quod in manu est.<br>
non dat, non debet. <b>DAN.</B> Non debet? <b>TR.</B> Ne frit quidem&nbsp;&nbsp;&nbsp;&nbsp;595<br>
ferre hinc potes. an metuis ne quo abeat foras<br>
urbe exulatum faenoris causa tui,<br>
quoi sortem accipere iam licet? <b>DAN.</B> Quin non peto<br>
sortem: illuc primum, faenus, reddundum est mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;599-600<br>
<b>TR.</B> Molestus ne sis. nemo dat, age quid lubet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;601<br>
tu solus, credo, faenore argentum datas.<br>
<b>DAN.</B> Cedo faenus, redde faenus, faenus reddite.<br>
daturin estis faenus actutum mihi?<br>
datur faenus mihi? <b>TR.</B> Faenus illic, faenus hic.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;605<br>
nescit quidem nisi faenus fabularier.<br>
ultro te. neque ego taetriorem beluam<br>
vidisse me umquam quemquam quam te censeo.<br>
<b>DAN.</B> Non edepol tu nunc me istis verbis territas.<br>
<b>TH.</B> *** calidum hoc est: etsi procul abest, urit male. ***&nbsp;&nbsp;&nbsp;&nbsp;&nbsp;609a<br>
quod illuc est faenus, opsecro, quod illic petit?<br>
<b>TR.</B> Pater eccum advenit peregre non multo prius<br>
illius, is tibi et faenus et sortem dabit,<br>
ne inconciliare quid nos porro postules.<br>
vide num moratur. <b>DAN.</B> Quin feram, si quid datur.<br>
<b>TH.</B> Quid ais tu? <b>TR.</B> Quid vis? <b>TH.</B> Quis illic
est? quid illic petit?&nbsp;&nbsp;&nbsp; 615<br>
quid Philolachetem gnatum compellat &lt;meum><br>
sic et praesenti tibi facit convicium?<br>
quid illi debetur? <b>TR.</B> Obsecro hercle, &lt;illud> iube<br>
obi&lt;ci illi> argentum ob os impurae beluae.<br>
<b>TH.</B> Iubeam &#151;? <b>TR.</B> Iuben homini argento os verberarier?&nbsp;&nbsp;620<br>
<b>DAN.</B> Perfacile ego ictus perpetior argenteos.<br>
<b>TR.</B> Audin? videturne, obsecro hercle, idoneus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;625<br>
danista qui sit, genus quod improbissimum est.<br>
<b>TH.</B> Non ego istuc curo qui sit &lt;quid sit> unde sit:<br>
id volo mihi dici, id me scire expeto,<br>
quod illud argentum est? <b>TR.</B> Est &#151; huic debet Philolaches&nbsp;&nbsp;&nbsp;622<br>
paulum. <b>TH.</B> Quantillum? <b>TR.</B> Quasi &#151; quadraginta minas;<br>
ne sane id multum censeas. <b>TH.</B> Paulum id quidem est.<br>
adeo etiam argenti faenus creditum audio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;629<br>
<b>TR.</B> Quattuor quadraginta illi debentur minae,<br>
et sors et faenus. <b>DAN.</B> Tantumst, nihilo plus peto.<br>
<b>TR.</B> Velim quidem hercle ut uno nummo plus petas.<br>
dic te daturum, ut abeat. <b>TH.</B> Egon dicam dare?<br>
<b>TR.</B> Dic. <b>TH.</B> Egone? <b>TR.</B> Tu ipsus. dic modo, ausculta
mihi.<br>
promitte, age inquam: ego iubeo. <b>TH.</B> Responde mihi:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;635<br>
quid eo est argento factum? <b>TR.</B> Salvom est. <b>TH.</B> Solvite<br>
vosmet igitur, si salvomst. <b>TR.</B> Aedis filius<br>
tuos emit. <b>TH.</B> Aedis? <b>TR.</B> Aedis. <b>TH.</B> Euge, Philolaches<br>
patrissat: iam homo in mercatura vortitur.<br>
ain tu, aedis? <b>TR.</B> Aedis inquam. sed scin quoius modi?&nbsp;&nbsp;&nbsp;&nbsp;&nbsp;&nbsp;&nbsp;640<br>
<b>TH.</B> Qui scire possum? <b>TR.</B> Vah. <b>TH.</B> Quid est? <b>TR.</B>
Ne me roga.<br>
<b>TH.</B> Nam quid ita? <b>TR.</B> Speculo claras, candorem merum.<br>
<b>TH.</B> Bene hercle factum. quid, eas quanti destinat?<br>
<b>TR.</B> Talentis magnis totidem quot ego et tu sumus.<br>
sed arraboni has dedit quadraginta minas;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;645<br>
hinc sumpsit quas ei dedimus. satin intellegis?<br>
nam postquam haec aedes ita erant, ut dixi tibi,<br>
continuo est alias aedis mercatus sibi.<br>
<b>TH.</B> Bene hercle factum. <b>DAN.</B> Heus, iam adpetit meridie.&nbsp;&nbsp;&nbsp;&nbsp;&nbsp;&nbsp;649-651<br>
<b>TR.</B> Absolve hunc quaeso, vomitu ne hic nos enecet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;652<br>
<b>TH.</B> Adulescens, mecum rem habe. <b>DAN.</B> Nempe aps te petam?<br>
<b>TH.</B> Petito cras. <b>DAN.</B> Abeo: sat habeo, si cras fero.&#151;<br>
<b>TR.</B> Malum quod isti di deaeque omnes duint,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;655<br>
ita mea consilia perturbat paenissime.<br>
nullum edepol hodie genus est hominum taetrius<br>
nec minus bono cum iure, quam danisticum.<br>
<b>TH.</B> Qua in regione istas aedis emit filius?<br>
<b>TR.</B> Ecce autem perii. <b>TH.</B> Dicisne hoc quod te rogo?&nbsp;&nbsp;&nbsp;&nbsp;&nbsp;&nbsp;&nbsp;&nbsp;660<br>
<b>TR.</B> Dicam. sed nomen domini quaero quid siet.<br>
<b>TH.</B> Age comminiscere ergo. <b>TR.</B> Quid ego nunc agam,<br>
nisi ut in vicinum hunc proximum ***,<br>
eas emisse aedis huius dicam filium?<br>
calidum hercle esse audivi optimum mendacium.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;665<br>
quidquid dei dicunt, id decretumst dicere.<br>
<b>TH.</B> Quid igitur? iam commentu's? <b>TR.</B> Di istum perduint&#151;<br>
(immo istunc potius) de vicino hoc proximo<br>
tuos emit aedis filius. <b>TH.</B> Bonan fide?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;669-670<br>
<b>TR.</B> Siquidem tu argentum reddituru's, tum bona,&nbsp;&nbsp;&nbsp;&nbsp;&nbsp;&nbsp;671<br>
si redditurus non es, non emit bona.<br>
non in loco emit perbono? <b>TH.</B> Immo in optumo.<br>
cupio hercle inspicere hasce aedis. pultadum fores<br>
atque evoca aliquem intus ad te, Tranio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;675<br>
<b>TR.</B> Ecce autem perii. nunc quid dicam nescio.<br>
iterum iam ad unum saxum me fluctus ferunt.<br>
quid nunc? non hercle quid nunc faciam reperio:<br>
manufesto teneor. <b>TH.</B> Evocadum aliquem ocius,<br>
roga circumducat. <b>TR.</B> Heus tu, at hic sunt mulieres:&nbsp;&nbsp;&nbsp;&nbsp;&nbsp;680<br>
videndumst primum, utrum eae velintne an non velint.<br>
<b>TH.</B> Bonum aequomque oras. i, percontare et roga.<br>
ego hic tantisper, dum exis, te opperiar foris.<br>
<b>TR.</B> Di te deaeque omnes funditus perdant, senex,<br>
ita mea consilia undique oppugnas male.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;685<br>
euge, optume eccum aedium dominus foras<br>
Simo progreditur intus. huc concessero,<br>
dum mihi senatum consili in cor convoco.<br>
igitur tum accedam hunc, quando quid agam invenero.
</p>

<p>
<b>III.ii</B><br>
<b>SIMO</B> Melius anno hoc mihi non fuit domi,&nbsp;&nbsp;&nbsp;&nbsp;&nbsp;&nbsp;&nbsp;690<br>
nec quod una esca me iuverit magis.<br>
prandium uxor mihi perbonum dedit,<br>
nunc dormitum iubet me ire: minime.<br>
non mihi forte visum ilico fuit,<br>
melius quom prandium quam solet dedit:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;695<br>
voluit in cubiculum abducere me anus.<br>
non bonust somnus de prandio. apage.<br>
clanculum ex aedibus me edidi foras.<br>
tota turget mihi uxor, scio, domi.<br>
<b>TR.</B> Res parata est mala in vesperum huic seni.&nbsp;&nbsp; 700<br>
nam et cenandum et cubandumst ei male.<br>
<b>SI.</B> Quom magis cogito cum meo animo:<br>
si quis dotatam uxorem atque anum habet,<br>
neminem sollicitat sopor: ibi omnibus<br>
ire dormitum odio est veluti nunc mihi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;705<br>
exsequi certa res est, ut abeam<br>
potius hinc ad forum quam domi cubem.<br>
atque pol nescio, ut moribus sient<br>
vostrae: haec sat scio quam me habeat male.<br>
* * * 709a<br>
peius posthac fore quam fuit mihi.<br>
<b>TR.</B> Abitus tuos tibi, senex, fecerit male:<br>
nihil erit, quod deorum ullum accusites;<br>
te ipse iure optimo merito incuses licet.<br>
tempus nunc est senem hunc adloqui mihi.<br>
hoc habet. repperi qui senem ducerem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;715<br>
quo dolo a me dolorem procul pellerem.<br>
accedam. di te ament plurimum, Simo.<br>
<b>SI.</B> Salvos sis, Tranio. <b>TR.</B> Vt vales? <b>SI.</B> Non
male.<br>
quid agis? <b>TR.</B> Hominem optumum teneo. <b>SI.</B> Amice facis,<br>
quom me laudas. <b>TR.</B> Decet. <b>SI.</B> Certe. quin m&lt;utuomst>:&nbsp;&nbsp;&nbsp;&nbsp;&nbsp;&nbsp;&nbsp;&nbsp;720<br>
hercle ted hau bonum teneo servom &lt;manu>.<br>
[<b>THEOPR.</B> Heia, mastigia, ad me redi. <b>TR.</B> Iam isti ero.]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;721a<br>
<b>SI. </B>quid nunc? quam mox? <b>TR.</B> Quid est? <b>SI.</B> Quod
solet fieri hic<br>
intus. <b>TR.</B> Quid id est? <b>SI.</B> Scis iam quid loquar. sic
decet.<br>
* * * morem geras.<br>
vita quam sit brevis, *** simul cogita.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;725<br>
<b>TR.</B> *** quid *** ehem,<br>
vix tandem percepi super his rebus nostris te loqui.<br>
<b>SI.</B> musice hercle agitis aetatem, ita ut vos decet,<br>
vino et victu probo, piscatu electili&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;729-730<br>
vitam colitis. ~ <b>TR.</B> Immo vita antehac erat:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;731<br>
nunc nobis omnia haec exciderunt &lt;simul>.<br>
<b>SI.</B> Quidum? <b>TR.</B> Ita oppido occidimus omnes, Simo.<br>
<b>SI.</B> Non taces? prospere vobis cuncta usque adhuc<br>
processerunt. <b>TR.</B> Ita ut dicis facta hau nego.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;735<br>
nos profecto probe ut voluimus viximus.<br>
sed, Simo, ita nunc ventus navem &lt;nostram> deseruit. <b>SI.</B>
Quid est?<br>
quo modo? <b>TR.</B> Pessimo. <b>SI.</B> Quaene subducta erat<br>
tuto in terra? <b>TR.</B> Ei. <b>SI.</B> Quid est? <b>TR.</B> Me miserum,
occidi.<br>
<b>SI.</B> Qui? <b>TR.</B> Quia venit navis, nostrae navi quae frangat
~ ratem.&nbsp;&nbsp;&nbsp;&nbsp; 740<br>
<b>SI.</B> Vellem ut tu velles, Tranio. sed quid est negoti? <b>TR.</B>
Eloquar.<br>
erus peregre venit. <b>SI.</B> Tunc &lt;tibi > *** portenditur,<br>
inde ferriterium, postea &lt;crux. <b>TR.</B> Per tua te g>enua obsecro,<br>
ne indicium ero facias meo. <b>SI.</B> E me, ne quid metuas, nil sciet.&nbsp;&nbsp;&nbsp;&nbsp;&nbsp;&nbsp;744-745<br>
<b>TR.</B> Patrone, salve. <b>SI.</B> Nil moror mi istius modi clientis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;746<br>
<b>TR.</B> Nunc hoc quod ad te noster me misit senex&#151;<br>
<b>SI.</B> Hoc mihi responde primum, quod ego te rogo:<br>
iam de istis rebus voster quid sensit senex?<br>
<b>TR.</B> Nil quicquam. <b>SI.</B> Numquid increpavit filium?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;750<br>
<b>TR.</B> Tam liquidust quam liquida esse tempestas solet * * *<br>
nunc te hoc orare iussit opere maximo,<br>
ut sibi liceret inspicere hasce aedis tuas.<br>
<b>SI.</B> Non sunt venales. <b>TR.</B> Scio equidem istuc. sed senex<br>
gynaeceum aedificare volt hic in suis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;755<br>
et balineas et ambulacrum et porticum.<br>
<b>SI.</B> Quid ergo somniavit? <b>TR.</B> Ego dicam tibi.<br>
dare volt uxorem filio quantum potest,<br>
ad eam rem facere volt novom gynaeceum.<br>
nam sibi laudavisse hasce ait architectonem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;760<br>
nescio quem exaedificatas insanum bene;<br>
nunc hinc exemplum capere volt, nisi tu nevis.<br>
nam ille eo maiore hinc opere ex te exemplum petit,<br>
quia isti umbram aestate tibi esse audivit perbonam<br>
sub sicco lumine usque perpetuom diem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;765<br>
<b>SI.</B> Immo edepol vero, quom usquequaque umbra est, tamen<br>
sol semper hic est usque a mani ad vesperum:<br>
quasi flagitator astat usque ad ostium,<br>
nec mi umbra hic usquamst, nisi si in puteo quaepiamst.<br>
<b>TR.</B> Quid, Sarsinatis ecqua est, si Vmbram non habes?&nbsp;&nbsp;&nbsp;&nbsp;&nbsp;&nbsp;&nbsp;770<br>
<b>SI.</B> Molestus ne sis. haec sunt sicut praedico.<br>
<b>TR.</B> At tamen inspicere volt. <b>SI.</B> Inspiciat, si lubet;<br>
si quid erit quod illi placeat, de exemplo meo<br>
ipse aedificato. <b>TR.</B> Eon, voco huc hominem? <b>SI.</B> I, voca.<br>
<b>TR.</B> Alexandrum magnum atque Agathoclem aiunt maximas&nbsp;&nbsp;&nbsp;&nbsp;&nbsp;&nbsp;&nbsp;775<br>
duo res gessisse: quid mihi fiet tertio,<br>
qui solus facio facinora immortalia?<br>
vehit hic clitellas, vehit hic autem alter senex.<br>
novicium mihi quaestum institui non malum:<br>
nam muliones mulos clitellarios&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;780<br>
habent, at ego habeo homines clitellarios.<br>
magni sunt oneris: quidquid imponas vehunt.<br>
nunc hunc hau scio an conloquar. congrediar.<br>
heus Theopropides. <b>TH.</B> Hem quis hic nominat me?<br>
<b>TR.</B> Ero servos multis modis fidus. <b>TH.</B> Vnde is?&nbsp;&nbsp;&nbsp;&nbsp;&nbsp;&nbsp;&nbsp;785<br>
<b>TR.</B> Quod me miseras, adfero omne impetratum.<br>
<b>TH.</B> Quid illic, opsecro, tam diu destitisti?<br>
<b>TR.</B> Seni non erat otium, id sum opperitus.<br>
<b>TH.</B> Antiquom optines hoc tuom, tardus ut sis.<br>
<b>TR.</B> Heus tu, si voles verbum hoc cogitare,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;790<br>
simul flare sorbereque haud factu facilest.<br>
ego hic esse et illic simitu hau potui.<br>
<b>TH.</B> Quid nunc? <b>TR.</B> Vise, specta tuo usque arbitratu.<br>
<b>TH.</B> Age &lt;i>, duce me. <b>TR.</B> Num moror? <b>TH.</B> Supsequor
te.<br>
<b>TR.</B> Senex ipsus te ante ostium eccum opperitur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;795<br>
sed ut maestus est se hasce &lt;aedis> vendidisse.<br>
<b>TH.</B> Quid tandem? <b>TR.</B> Orat ut suadeam Philolacheti,<br>
ut istas remittat sibi. <b>TH.</B> Haud opinor.<br>
sibi quisque ruri metit. si male emptae<br>
forent, nobis istas redhibere haud liceret.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;800<br>
lucri quidquid est, id domum trahere oportet.<br>
misericordias *** hominem oportet.<br>
<b>TR.</B> Morare hercle *** facis. subsequere. <b>TH.</B> Fiat.<br>
do tibi ego operam. <b>TR.</B> Senex illic est. em, tibi adduxi hominem.<br>
<b>SI.</B> Salvom te advenisse peregre gaudeo, Theopropides.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;805<br>
<b>TH.</B> Dei te ament. <b>SI.</B> Inspicere te aedis has velle aiebat
mihi.<br>
<b>TH.</B> Nisi tibi est incommodum. <b>SI.</B> Immo commodum. i intro
atque inspice.<br>
<b>TH.</B> At enim mulieres &#151; <b>SI.</B> Cave tu ullam flocci faxis
mulierem.<br>
qua libet perambula aedis oppido tamquam tuas.<br>
<b>TH.</B> Tamquam? <b>TR.</B> Ah, cave tu illi obiectes nunc in aegritudine,&nbsp;&nbsp;&nbsp;&nbsp;&nbsp;&nbsp;&nbsp;810<br>
te has emisse. non tu vides hunc, voltu uti tristi est senex?<br>
<b>TH.</B> Video. <b>TR.</B> Ergo inridere ne videare et gestire admodum;<br>
noli facere mentionem te &lt;has> emisse. <b>TH.</B> Intellego,<br>
et bene monitum duco, atque esse existumo humani ingeni.<br>
quid nunc? <b>SI.</B> Quin tu is intro, atque otiose perspecta ut lubet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;815<br>
<b>TH.</B> Bene benigneque arbitror te facere. <b>SI.</B> Factum edepol
volo.<br>
[vin qui perductet? <b>TH.</B> Apage istum perductorem, non placet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;816a<br>
quidquid est, errabo potius quam perductet quispiam.]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;816b<br>
<b>TR.</B> Viden vestibulum ante aedis hoc et ambulacrum cuius modi?<br>
<b>TH.</B> Luculentum edepol profecto. <b>TR.</B> Age specta postes
cuius modi,<br>
quanta firmitate facti et quanta crassitudine.<br>
<b>TH.</B> Non videor vidisse postis pulchriores. <b>SI.</B> Pol mihi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;820<br>
eo pretio empti fuerant olim. <b>TR.</B> Audin 'fuerant' dicere?<br>
vix videtur continere lacrimas. <b>TH.</B> Quanti hosce emeras?<br>
<b>SI.</B> Tris minas pro istis duobus praeter vecturam dedi.<br>
<b>TH.</B> Hercle qui multo improbiores sunt quam a primo credidi.<br>
<b>TR.</B> Quapropter? <b>TH.</B> Quia edepol ambo ab infimo tarmes
secat.&nbsp;&nbsp;&nbsp;&nbsp;&nbsp;&nbsp; 825<br>
<b>TR.</B> Intempestivos excisos credo, id eis vitium nocet.<br>
atque etiam nunc satis boni sunt, si sunt inducti pice;<br>
non enim haec pultiphagus opifex opera fecit barbarus.<br>
viden coagmenta in foribus? <b>TH.</B> Video. <b>TR.</B> Specta, quam
arte dormiunt.<br>
<b>TH.</B> Dormiunt? <b>TR.</B> Illud quidem, ut conivent, volui dicere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;830<br>
satin habes? <b>TH.</B> Vt quidquid magis contemplo, tanto magis placet.<br>
<b>TR.</B> Viden pictum, ubi ludificat cornix una volturios duos?<br>
<b>TH.</B> Non edepol video. <b>TR.</B> At ego video. nam inter volturios
duos<br>
cornix astat, ea volturios duo vicissim vellicat.<br>
quaeso huc ad me specta, cornicem ut conspicere possies.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;835<br>
iam vides? <b>TH.</B> Profecto nullam equidem illic cornicem intuor.<br>
<b>TR.</B> At tu isto ad vos optuere, quoniam cornicem nequis<br>
conspicari, si volturios forte possis contui.<br>
<b>TH.</B> Omnino, ut te absolvam, nullam pictam conspicio hic avem.<br>
<b>TR.</B> Age, iam mitto, ignosco: aetate non quis optuerier.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;840<br>
<b>TH.</B> Haec, quae possum, ea mihi profecto cuncta vehementer placent.<br>
<b>SI.</B> Latius demum est operae pretium ivisse. <b>TH.</B> Recte
edepol mones.<br>
<b>SI.</B> Eho istum, puere, circumduce hasce aedis et conclavia.<br>
nam egomet ductarem, nisi mi esset apud forum negotium.<br>
<b>TH.</B> Apage istum a me perductorem, nil moror ductarier.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;845<br>
quidquid est, errabo potius quam perductet quispiam.<br>
<b>SI.</B> Aedis dico. <b>TH.</B> Ergo intro eo igitur sine perductore.
<b>SI.</B>
Ilicet.<br>
<b>TH.</B> Ibo intro igitur. <b>TR.</B> Mane sis videam, ne canis &#151;
<b>TH.</B>
Agedum vide.<br>
<b>TR.</B> Est! abi, canis. est! abin dierecta? abin hinc in malam
crucem?&nbsp;&nbsp;&nbsp;&nbsp;&nbsp;&nbsp;&nbsp; 849-850<br>
at etiam restas? est! abi istinc. <b>SI.</B> Nil pericli est, age &lt;modo>.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;851<br>
tam placidast, quam feta. quam vis ire intro audacter licet.<br>
eo ego hinc ad forum.&#151; <b>TH.</B> Fecisti commode, bene ambula.<br>
Tranio, age, canem istam a foribus &lt;aliquis> abducat face,<br>
etsi non metuenda est. <b>TR.</B> Quin tu illam aspice ut placide accubat;&nbsp;&nbsp;&nbsp;&nbsp;855<br>
nisi molestum vis videri te atque ignavom. <b>TH.</B> Iam ut lubet.<br>
sequere hac me igitur.&#151; <b>TR.</B> Equidem haud usquam a pedibus apscedam
tuis.&#151;
</p>

<p class=shortborder></p>

<p>
<b>ACTVS IV</B>
</p>

<p>
<b>IV.i</B><br>
<b>PHANISCVS</B> Servi qui, quom culpa carent, tamen malum metuont,<br>
ei solent esse eris utibiles.<br>
nam illi qui nil metuont postquam sunt malum meriti,&nbsp;&nbsp;&nbsp;860<br>
stulta sibi expetunt consilia:<br>
exercent sese ad cursuram, [fugiunt] sed ei si reprehensi sunt,<br>
faciunt de malo peculium quod nequeunt &lt;de bono>.<br>
augent ex pauxillo *** de parant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;864-865<br>
mihi in pectore consili *** malam rem prius&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;866<br>
quam ut meum ***<br>
ut adhuc fuit, mihi corium esse oportet,<br>
sincerum atque ut votem verberari.<br>
si huic imperabo, probe tectum habebo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;870<br>
malum quom impluit ceteris, ne impluat mi.<br>
nam ut servi volunt esse erum, ita solet ***<br>
boni sunt: &lt;bonust>; improbi sunt, malus fit.<br>
nam nunc domi nostrae tot pessimi vivont,<br>
peculi sui prodigi, plagigeruli.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;875<br>
ubi adversum ut eant vocantur ero: 'non eo, molestus ne sis.<br>
scio quo properas: gestis aliquo; iam hercle ire vis, mula, foras pastum.'<br>
bene merens hoc preti inde abstuli. abii foras.<br>
solus nunc eo advorsum ero ex plurimis servis.&nbsp;&nbsp;&nbsp;&nbsp;&nbsp;879-880<br>
hoc die crastini quom erus resciverit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;881<br>
mane castigabit eos bubulis exuviis.<br>
postremo minoris pendo tergum illorum, quam meum:<br>
illi erunt bucaedae multo potius, quam ego sim restio.
</p>

<p>
<b>IV.ii</B><br>
<b>PINACIVM</B> Mane tu atque adsiste ilico,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;885<br>
Phanisce. etiam respicis?<br>
<b>PHAN.</B> Mihi molestus ne sies.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;886a<br>
<b>PIN.</B> Vide ut fastidit simia.<br>
manesne ilico, impure parasite? <b>PHAN.</B> ***&nbsp;&nbsp;&nbsp;&nbsp;&nbsp;&nbsp;&nbsp;887a<br>
qui parasitus sum? <b>PIN.</B> Ego enim dicam: cibo perduci potis es
quovis.<br>
<b>PHAN.</B> Mihi sum, libet esse. quid id curas?<br>
<b>PIN.</B> Ferocem facis, quia te erus amat. <b>PHAN.</B> Vah,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;890<br>
oculi dolent. <b>PIN.</B> Cur? <b>PHAN.</B> Quia fumus molestust.<br>
<b>PIN.</B> Tace sis, faber, qui cudere soles plumbeos nummos.<br>
<b>PHAN.</B> Non potes tu cogere me, ut tibi male dicam.<br>
novit erus me. <b>PIN.</B> Suam quidem pol culcitulam oportet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;894-895<br>
<b>PHAN.</B> Si sobrius sis, male non dicas. <b>PIN.</B> Tibi obtemperem,
cum tu&nbsp;&nbsp;&nbsp;&nbsp;&nbsp; 896<br>
&nbsp;&nbsp;&nbsp; mihi nequeas?<br>
<b>PHAN.</B> At tu mecum, pessime, ito adversus; quaeso hercle abstine<br>
iam sermonem de istis rebus. <b>PIN.</B> Faciam, et pultabo fores.<br>
heus, ecquis hic est, maximam qui his iniuriam<br>
foribus defendat? ecquis has aperit foris?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;900<br>
nemo hinc quidem foras exit.<br>
ut esse addecet nequam homines, ita sunt. sed eo magis cauto est opus,
ne huc<br>
exeat qui male me mulcet.
</p>

<p>
<b>IV.iii</B><br>
<b>TRANIO</B> Quid tibi visum est mercimoni? <b>THEOPROPIDES</B> ***
totus gaudeo.<br>
<b>TR.</B> Num nimio emptae tibi videntur? <b>TH.</B> Numquam edepol
ego me scio&nbsp;&nbsp;&nbsp;&nbsp;&nbsp;&nbsp;&nbsp; 905<br>
vidisse usquam abiectas aedes, nisi modo hasce. <b>TR.</B> Ecquid placent?<br>
<b>TH.</B> Ecquid placeant me rogas? immo hercle vero perplacent.<br>
<b>TR.</B> Cuius modi gynaeceum? quid porticum? <b>TH.</B> Insanum
bonam.<br>
non equidem ullam in publico esse maiorem hac existimo.<br>
<b>TR.</B> Quin ego ipse et Philolaches in publico omnis porticus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;910<br>
sumus commensi. <b>TH.</B> Quid igitur? <b>TR.</B> Longe omnium longissima
est.<br>
<b>TH.</B> Di immortales, mercimoni lepidi. &lt;si> hercle nunc ferat<br>
sex talenta magna argenti pro istis praesentaria,<br>
numquam accipiam. <b>TR.</B> Si hercle accipere cupies, ego numquam
sinam.<br>
<b>TH.</B> Bene res nostra conlocata est istoc mercimonio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;915<br>
<b>TR.</B> Me suasore atque impulsore id factum audacter dicito,<br>
qui subegi, faenore argentum ab danista ut sumeret,<br>
quod isti dedimus arraboni. <b>TH.</B> Servavisti omnem ratem.<br>
nempe octoginta debentur huic minae? <b>TR.</B> Hau nummo amplius.<br>
<b>TH.</B> Hodie accipiat. <b>TR.</B> Ita enim vero, ne qua causa subsiet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;920<br>
vel mihi denumerato, ego illi porro denumeravero.<br>
<b>TH.</B> At enim ne quid captioni mihi sit, si dederim tibi.<br>
<b>TR.</B> Egone te ioculo modo ausim dicto aut facto fallere?<br>
<b>TH.</B> Egone aps te ausim non cavere, ne quid committam tibi?<br>
<b>TR.</B> Quid? tibi umquam quicquam, postquam tuos sum, verborum
dedi?&nbsp;&nbsp;&nbsp;&nbsp; 925<br>
<b>TH.</B> Ego enim cavi recte: eam mihi des gratiam atque animo meo.<br>
sat sapio, si aps te modo uno caveo. <b>TR.</B> Tecum sentio.<br>
<b>TH.</B> Nunc abi rus, dic me advenisse filio. <b>TR.</B> Faciam,
ut iubes.<br>
<b>TH.</B> Curriculo iube in urbem veniat iam simul tecum. <b>TR.</B>
Licet.&nbsp;&nbsp;&nbsp;&nbsp;&nbsp;&nbsp; 929-930<br>
nunc ego me illac per posticum ad congerrones conferam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;931<br>
dicam ut hic res sint quietae atque hunc ut hinc amoverim.&#151;<br>
<b>PHAN.</B> Hic quidem neque convivarum sonitus, item ut antehac fuit,<br>
neque tibicinam cantantem neque alium quemquam audio.<br>
<b>TH.</B> Quae illaec res est? quid illisce homines quaerunt apud
aedis meas? 935<br>
quid volunt? quid intro spectant? <b>PIN.</B> Pergam pultare ostium.<br>
heus, reclude, heus, Tranio, etiamne aperis? <b>TH.</B> Quae haec est
fabula?<br>
<b>PIN.</B> Etiamne aperis? Callidamati nostro adversum venimus.<br>
<b>TH.</B> Heus vos, pueri, quid istic agitis? quid istas aedis frangitis?<br>
<b>PHAN.</B> Heus senex, quid tu percontare ad te quod nihil attinet?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;940<br>
<b>TH.</B> Nihil ad me attinet? <b>PHAN.</B> Nisi forte factu's praefectus
novos,<br>
qui res alienas procures, quaeras videas audias.<br>
<b>TH.</B> Non sunt istae aedis, ubi statis. <b>PHAN.</B> Quid ais?
an iam vendidit<br>
aedis Philolaches? aut quidem iste nos defrustratur senex.<br>
<b>TH.</B> Vera dico. sed quid vobis est negoti hic? <b>PHAN.</B> Eloquar.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;945<br>
erus hic noster potat. <b>TH.</B> Erus hic voster potat? <b>PHAN.</B>
Ita loquor.<br>
<b>TH.</B> Puere, nimium delicatu's. <b>PHAN.</B> Ei advorsum venimus.<br>
<b>TH.</B> Cui homini? <b>PHAN.</B> Ero nostro. quaeso, quotiens dicendumst
tibi?<br>
<b>TH.</B> Puere, nemo hic habitat. nam te esse arbitror puerum probum.<br>
<b>PHAN.</B> Non hic Philolaches adulescens habitat hisce in aedibus?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;950<br>
<b>TH.</B> Habitavit, verum emigravit iam diu ex hisce aedibus.<br>
<b>PIN.</B> Senex hic elleborosust certe. <b>PHAN.</B> Erras pervorse,
pater.<br>
nam nisi hinc hodie emigravit aut heri, certo scio<br>
hic habitare. <b>TH.</B> Quin sex menses iam hic nemo habitat. <b>PIN.</B>
Somnias.<br>
<b>TH.</B> Egone? <b>PIN.</B> Tu. <b>TH.</B> Tu ne molestu's. sine
me cum puero loqui.&nbsp;&nbsp;&nbsp;&nbsp;&nbsp; 955<br>
nemo habitat. <b>PHAN.</B> Habitat profecto, nam heri et nudius tertius,<br>
quartus, quintus, sextus, usque postquam hinc peregre eius pater<br>
abiit, numquam hic triduom unum desitum est potarier.<br>
<b>TH.</B> Quid ais? <b>PHAN.</B> Triduom unum est haud intermissum
hic esse et bibi,<br>
scorta duci, pergraecari, fidicinas tibicinas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;960<br>
~ducere. <b>TH.</B> Quis istaec faciebat? <b>PHAN.</B> Philolaches.
<b>TH.</B>
Qui Philolaches?<br>
<b>PHAN.</B> Quoius patrem Theopropidem esse opinor. <b>TH.</B> Ei
&lt;mihi>, occidi,<br>
si haec hic vera memorat. pergam porro percontarier.<br>
ain tu istic potare solitum Philolachem istum, quisquis est,<br>
cum ero vostro? <b>PHAN.</B> Hic, inquam. <b>TH.</B> Puere, praeter
speciem stultus es.&nbsp; 965<br>
vide sis, ne forte ad merendam quopiam devorteris<br>
atque ibi ampliuscule quam satis fuerit biberis. <b>PHAN.</B> Quid
est?<br>
<b>TH.</B> Ita dico, ne ad alias aedis perperam deveneris.<br>
<b>PHAN.</B> Scio qua me ire oportet et quo venerim novi locum.<br>
Philolaches hic habitat, cuius est pater Theopropides.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;970<br>
qui, postquam pater ad mercatum hinc abiit, hic tibicinam<br>
liberavit. <b>TH.</B> Philolachesne ergo? <b>PHAN.</B> Ita, Philematium
quidem.<br>
<b>TH.</B> Quanti? <b>PHAN.</B> Triginta. <b>TH.</B> Talentis? <b>PHAN.</B>
Ma ton Apollo, sed minis.<br>
<b>TH.</B> Liberavit? <b>PHAN.</B> Liberavit valide, triginta minis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;973a<br>
<b>TH.</B> Ain minis triginta amicam destinatam Philolachi?<br>
<b>PHAN.</B> Aio. <b>TH.</B> Atque eam manu emisisse? <b>PHAN.</B>
Aio. <b>TH.</B> Et, postquam<br>
&nbsp;&nbsp;&nbsp;&nbsp; eius hinc pater<br>
sit profectus peregre, perpotasse assiduo, ac simul<br>
tuo cum domino? <b>PHAN.</B> Aio. <b>TH.</B> Quid? is aedis emit has
hinc proxumas?<br>
<b>PHAN.</B> Non aio. <b>TH.</B> Quadraginta etiam dedit huic quae
essent pignori?<br>
<b>PHAN.</B> Neque istud aio. <b>TH.</B> Ei, perdis. <b>PHAN.</B> Immo
suom patrem illic perdidit.<br>
<b>TH.</B> Vera cantas. <b>PHAN.</B> Vana vellem. patris amicu's videlicet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;980<br>
<b>TH.</B> Eu edepol patrem eius miserum praedicas. <b>PHAN.</B> Nihil
hoc quidem est,<br>
triginta minae, prae quam alios dapsilis sumptus facit.<br>
<b>TH.</B> Perdidit patrem. <b>PHAN.</B> Vnus istic servos est sacerrimus,<br>
Tranio: is vel Herculi conterere quaestum possiet.<br>
edepol ne me eius patris misere miseret, qui cum istaec sciet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;985<br>
facta ita, amburet ei misero corculum carbunculus.<br>
<b>TH.</B> Si quidem istaec vera sunt. <b>PHAN.</B> Quid meream, quam
ob rem mentiar?<br>
<b>PIN.</B> Heus vos, ecquis hasce aperit? <b>PHAN.</B> Quid istas
pultas, ubi nemo intus est?<br>
alio credo comissatum abiisse. abeamus nunciam<br>
atque porro quaeritemus &lt;illos>. sequere hac me. &lt;<b>PIN.</B>
Sequor>.&nbsp;&nbsp;&nbsp; 990<br>
<b>TH.</B> Puere, iamne abis? <b>PHAN.</B> Libertas paenulast tergo
tuo:<br>
mihi, nisi ut erum metuam et curem, nihil est qui tergum tegam.&#151;
</p>

<p>
<b>IV.iv</B><br>
<b>TH.</B> Perii hercle, quid opust verbis? ut verba audio,<br>
non equidem in Aegyptum hinc modo vectus fui,<br>
sed etiam in terras solas orasque ultumas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;995<br>
sum circumvectus, ita ubi nunc sim nescio.<br>
verum iam scibo, nam eccum unde aedis filius<br>
meus emit. quid agis tu? <b>SIMO</B> A foro incedo domum.<br>
<b>TH.</B> Numquid processit ad forum hodie novi?<br>
<b>SI.</B> Etiam. <b>TH.</B> Quid tandem? <b>SI.</B> Vidi efferri mortuom.
<b>TH.</B>
Hem. 1000<br>
<b>SI.</B> [Novom unum: vidi mortuom efferri foras.]<br>
modo eum vixisse aiebant. <b>TH.</B> Vae capiti tuo.<br>
<b>SI.</B> Quid tu otiosus res novas requiritas?<br>
<b>TH.</B> Quia hodie adveni peregre. <b>SI.</B> Promisi foras,<br>
ad cenam ne me te vocare censeas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1005<br>
<b>TH.</B> Haud postulo edepol. <b>SI.</B> Verum cras, nisi &lt;quis>
prius<br>
vocaverit me, vel apud te cenavero.<br>
<b>TH.</B> Ne istuc quidem edepol postulo. nisi quid magis<br>
es occupatus, operam mihi da. <b>SI.</B> Maxime.<br>
<b>TH.</B> Minas quadraginta accepisti, quod sciam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1010<br>
a Philolachete? <b>SI.</B> Numquam nummum, quod sciam.<br>
<b>TH.</B> Quid, a Tranione servo? <b>SI.</B> Multo &lt;hercle> id
minus.<br>
<b>TH.</B> Quas arraboni tibi dedit? <b>SI.</B> Quid somnias?<br>
<b>TH.</B> Egone? at quidem tu, qui istoc te speras modo<br>
potesse dissimulando infectum hoc reddere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1015<br>
<b>SI.</B> Quid autem? <b>TH.</B> Quod me apsente hic tecum filius<br>
negoti gessit. <b>SI.</B> Mecum ut ille hic gesserit,<br>
dum tu hinc abes, negoti? quidnam aut quo die?&nbsp;&nbsp;&nbsp;&nbsp;&nbsp;&nbsp;1018-1020<br>
<b>TH.</B> Minas tibi octoginta argenti debeo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1021<br>
<b>SI.</B> Non mihi quidem hercle. verum, si debes, cedo.<br>
fides servanda est, ne ire infitias postules.<br>
<b>TH.</B> Profecto non negabo debere, et dabo;<br>
tu cave quadraginta accepisse hinc te neges.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1025<br>
<b>SI.</B> Quaeso edepol huc me aspecta, et responde mihi.<br>
&lt;quadraginta istas cur mih>i argenti minas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1026a<br>
fil&lt;ius, ut ais, debebat? <b>TH.</B>> Ego dicam tibi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1026b<br>
ta&lt;lentis duobus, Tranio ut dixit> mihi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1026c<br>
de te aedis &lt;emit. <b>SI.</B> De me> ille aedis emerit?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1026d<br>
* * *&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1026e<br>
<b>SI.</B> Te velle uxorem aiebat tuo nato dare,<br>
ideo aedificare hic velle aiebat in tuis.<br>
<b>TH.</B> Hic aedificare volui? <b>SI.</B> Sic dixit mihi.<br>
<b>TH.</B> Ei mihi, disperii. vocis non habeo satis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1030<br>
vicine, perii, interii. <b>SI.</B> Numquid Tranio<br>
turbavit? <b>TH.</B> Immo exturbavit omnia.<br>
deludificatust me hodie indignis modis.<br>
<b>SI.</B> Quid tu ais? <b>TH.</B> Haec res sic est ut narro tibi:<br>
deludificatust me hodie in perpetuom modum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1035<br>
nunc te obsecro, ut me bene iuves operamque des.<br>
<b>SI.</B> Quid vis? <b>TH.</B> I mecum &lt;hinc>, obsecro, &lt;ad
te> una simul.<br>
<b>SI.</B> Fiat. <b>TH.</B> Servorumque operam et lora mihi cedo.<br>
<b>SI.</B> Sume. <b>TH.</B> Eademque opera haec tibi narravero,<br>
quis med exemplis hodie ludificatus est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1040
</p>

<p class=shortborder></p>

<p>
<b>ACTVS V</B>
</p>

<p>
<b>V.i</B><br>
<b>TRANIO</B> Qui homo timidus erit in rebus dubiis, nauci non erit;<br>
atque equidem quid id esse dicam verbum nauci, nescio.<br>
nam erus me postquam rus misit, filium ut suom arcesserem,<br>
abii illac per angiportum ad hortum nostrum clanculum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1044-1045<br>
ostium quod in angiportu est horti, patefeci fores,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1046<br>
eaque eduxi omnem legionem, et maris et feminas.<br>
postquam ex opsidione in tutum eduxi maniplares meos,<br>
capio consilium, ut senatum congerronum convocem.<br>
quoniam convocavi, atque illi me ex senatu segregant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1050<br>
ubi ego me video venire in meo foro, quantum potest<br>
facio idem quod plurimi alii, quibus res timida aut turbidast:<br>
pergunt turbare usque, ut ne quid possit conquiescere.<br>
nam scio equidem nullo pacto iam esse posse haec clam senem.&nbsp;1054-1055<br>
non amicus alius quisquamst ***&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1056<br>
aut ***<br>
pro ***<br>
ille qui *** ero simul. ***&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1059-1060<br>
praeoccupabo atque anteveniam et foedus feriam. me moror.&nbsp;&nbsp;&nbsp;&nbsp;&nbsp;&nbsp;1061<br>
sed quid hoc est, quod foris concrepuit proxima vicinia?<br>
erus meus hic quidem est. gustare ego eius sermonem volo.<br>
<b>THEOPROPIDES</B> Ilico intra limen isti astate, ut, cum extemplo
vocem,<br>
continuo exiliatis. manicas celeriter conectite.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1065<br>
ego illum ante aedis praestolabor ludificatorem meum,<br>
cuius ego hodie ludificabor corium, si vivo, probe.<br>
<b>TR.</B> Res palam est. nunc te videre meliust quid agas, Tranio.<br>
<b>TH.</B> Docte atque astu mihi captandumst cum illo, ubi huc advenerit.<br>
non ego illi extemplo hamum ostendam, sensim mittam lineam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1070<br>
dissimulabo me horum quicquam scire. <b>TR.</B> O mortalem malum,<br>
alter hoc Athenis nemo doctior dici potest.<br>
verba illi non magis dare hodie quisquam quam lapidi potest.<br>
adgrediar hominem, appellabo. <b>TH.</B> Nunc ego ille huc veniat velim.<br>
<b>TR.</B> Siquidem pol me quaeris, adsum praesens praesenti tibi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1075<br>
<b>TH.</B> Euge, Tranio, quid agitur? <b>TR.</B> Veniunt rure rustici.<br>
Philolaches iam hic aderit. <b>TH.</B> Edepol mi opportune advenerit.<br>
nostrum ego hunc vicinum opinor esse hominem audacem et malum.<br>
<b>TR.</B> Quidum? <b>TH.</B> Quia negat novisse vos. <b>TR.</B> Negat?
<b>TH.</B>
Nec vos sibi<br>
nummum umquam argenti dedisse. <b>TR.</B> Abi, ludis me, credo haud
negat.&nbsp;&nbsp;&nbsp;&nbsp;&nbsp; 1080<br>
<b>TH.</B> Quid iam? <b>TR.</B> Scio, iocaris nunc tu. nam ille quidem
&lt;edepol> haud negat.<br>
<b>TH.</B> Immo edepol negat profecto, neque se hasce aedis Philolachi<br>
vendidisse. <b>TR.</B> Eho, an negavit sibi datum argentum, obsecro?<br>
<b>TH.</B> Quin ius iurandum pollicitust dare se, si vellem, mihi,<br>
neque se hasce aedis vendidisse neque sibi argentum datum [est].&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1085<br>
* * *<br>
<b>TH.</B> Dixi ego istuc idem illi. <b>TR.</B> Quid ait? <b>TH.</B>
Servos pollicitust dare<br>
suos mihi omnes quaestioni. <b>TR.</B> Nugas. numquam edepol dabit.<br>
<b>TH.</B> Dat profecto. <b>TR.</B> Quin i cum illo in ius. sine inveniam.
<b>TH.</B>
Mane.<br>
experiar, ut opinor. certum est. <b>TR.</B> &lt;Immo> mihi hominem
cedo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1090<br>
vel hominem iube aedis ~ mancipio poscere. <b>TH.</B> Immo hoc primum
volo,<br>
quaestioni accipere servos. <b>TR.</B> Faciundum edepol censeo.<br>
<b>TH.</B> Quid si igitur ego accersam homines? <b>TR.</B> Factum iam
esse oportuit.<br>
ego interim hanc aram occupabo. <b>TH.</B> Quid ita? <b>TR.</B> Nullam
rem sapis.<br>
ne enim illi huc confugere possint, quaestioni quos dabit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1095<br>
hic ego tibi praesidebo, ne interbitat quaestio.<br>
<b>TH.</B> Surge. <b>TR.</B> Minime. <b>TH.</B> Ne occupassis, obsecro,
aram. <b>TR.</B> Cur?<br>
<b>&nbsp;&nbsp;&nbsp; TH.</B> Scies.<br>
quia enim id maxime volo, ut illi istoc confugiant. sine:<br>
tanto apud iudicem hunc argenti condemnabo facilius.<br>
<b>TR.</B> Quod agas id agas. quid tu porro serere vis negotium?&nbsp;&nbsp;&nbsp;&nbsp;&nbsp;1100<br>
nescis quam metuculosa res sit ire ad iudicem?<br>
<b>TH.</B> Surgedum huc igitur. consulere quiddam est quod tecum volo.<br>
<b>TR.</B> Sic tamen hinc consilium dedero. nimio plus sapio sedens.<br>
tum consilia firmiora sunt de divinis locis.<br>
<b>TH.</B> Surge, ne nugare. aspicedum contra me. <b>TR.</B> Aspexi.
<b>TH.</B>
Vides?&nbsp;&nbsp; 1105<br>
<b>TR.</B> Video. huc si quis intercedat tertius, pereat fame.<br>
<b>TH.</B> Quidum? <b>TR.</B> Quia nil &lt;illi> quaesti sit. mali
hercle ambo sumus.<br>
<b>TH.</B> Perii. <b>TR.</B> Quid tibi est? <b>TH.</B> Dedisti verba.
<b>TR.</B>
Qui tandem? <b>TH.</B> Probe<br>
med emunxti. <b>TR.</B> Vide sis, satine recte: num mucci fluont?<br>
<b>TH.</B> Immo etiam cerebrum quoque omne e capite emunxti meo.&nbsp;&nbsp;&nbsp;&nbsp;&nbsp;&nbsp;1110<br>
nam omnia male facta vestra repperi radicitus,<br>
non radicitus quidem hercle, verum etiam exradicitus.<br>
<b>TR.</B> Numquam edepol hodie &lt;hinc, si vivo,> invitus desistam
tibi.<br>
<b>TH.</B> Iam iubebo ignem et sarmenta, carnifex, circumdari.<br>
<b>TR.</B> Ne faxis, nam elixus esse quam assus soleo suavior.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1115<br>
<b>TH.</B> Exempla edepol faciam ego in te. <b>TR.</B> Quia placeo,
exemplum expetis?<br>
<b>TH.</B> Loquere: quoius modi reliqui, quom hinc abibam, filium?<br>
<b>TR.</B> Cum pedibus, manibus, cum digitis, auribus, oculis, labris.<br>
<b>TH.</B> Aliud te rogo. <b>TR.</B> Aliud ergo nunc tibi respondeo.<br>
sed eccum tui gnati sodalem video huc incedere&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1120<br>
Callidamatem: illo praesente mecum agito, si quid voles.
</p>

<p>
<b>V.ii</B><br>
<b>CALLIDAMATES</B> Vbi somno sepelivi omnem atque edormivi crapulam,<br>
Philolaches venisse &lt;dixit> mihi suom peregre huc patrem<br>
quoque modo hominem ad&lt;venientem> servos ludificatus sit,<br>
ait se metuere in conspe&lt;ctum sui patris pr>ocedere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1125<br>
nunc ego de sodalitate solus sum orator datus,<br>
qui a patre eius conciliarem pacem. atque eccum optime.<br>
iubeo te salvere et salvos cum advenis, Theopropides,<br>
peregre, gaudeo. hic apud nos hodie cenes, sic face.<br>
<b>TH.</B> Callidamates, dei te ament. de cena facio gratiam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1130<br>
<b>CALL.</B> Quin venis? <b>TR.</B> Promitte: ego ibo pro te, si tibi
non libet.<br>
<b>TH.</B> Verbero, etiam inrides? <b>TR.</B> Quian me pro te ire ad
cenam autumo?<br>
<b>TH.</B> Non enim ibis. ego ferare faxo, ut meruisti, in crucem.<br>
<b>CALL.</B> Age mitte ista ac te ad me ad cenam dic venturum. <b>TR.</B>
Quid taces?<br>
<b>CALL.</B> Sed tu, istuc quid confugisti in aram? <b>TR.</B> Inscitissimus&nbsp;&nbsp;&nbsp;1135<br>
adveniens perterruit me. loquere nunc quid fecerim:<br>
nunc utrisque disceptator eccum adest, age disputa.<br>
<b>TH.</B> Filium corrupisse aio te meum. <b>TR.</B> Ausculta modo.<br>
fateor potavisse, amicam liberasse absente te,<br>
faenore argentum sumpsisse; id esse absumptum praedico.&nbsp;&nbsp;&nbsp;&nbsp;&nbsp;&nbsp;1140<br>
numquid aliud fecit nisi quod [faciunt] summis gnati generibus?<br>
<b>TH.</B> Hercle mihi tecum cavendum est, nimis qui es orator catus.<br>
<b>CALL.</B> Sine me dum istuc iudicare. surge, ego isti adsedero.<br>
<b>TH.</B> Maxime, accipito hanc &lt;tute> ad te litem. <b>TR.</B>
Enim istic captio est.<br>
fac ego ne metuam *** ut tu meam timeas vicem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1145<br>
<b>TH.</B> Iam minoris &lt;omnia alia fa>cio, prae quam quibus modis<br>
me ludificatust. <b>TR.</B> Bene hercle factum, et factum gaudeo:<br>
sapere istac aetate oportet, qui sunt capite candido.<br>
<b>TH.</B> Quid ego nunc faciam? <b>TR.</B> Si amicus Diphilo aut Philemoni
es,<br>
dicito eis, quo pacto tuos te servos ludificaverit:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1150<br>
optumas frustrationes dederis in comoediis.<br>
<b>CALL.</B> Tace parumper, sine vicissim me loqui, ausculta. <b>TH.</B>
Licet.<br>
<b>CALL.</B> Omnium primum sodalem me esse scis gnato tuo.<br>
is adiit me, nam eum prodire pudet in conspectum tuom&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1154-1155<br>
propterea quia fecit quae te scire scit. nunc te obsecro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1156<br>
stultitiae adulescentiaeque eius ignoscas: tuost;<br>
scis solere illanc aetatem tali ludo ludere.<br>
quidquid fecit, una nobiscum fecit: nos deliquimus.<br>
faenus, sortem sumptumque omnem, qui amica &lt;empta> est, omnia&nbsp;&nbsp;&nbsp;1160<br>
nos dabimus, nos conferemus, nostro sumptu, non tuo.<br>
<b>TH.</B> Non potuit venire orator magis ad me impetrabilis<br>
quam tu; neque &lt;iam> illi sum iratus neque quicquam suscenseo.<br>
immo me praesente amato bibito, facito quod lubet:<br>
si hoc pudet, fecisse sumptum, supplici habeo satis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1165<br>
<b>CALL.</B> Dispudet. <b>TR.</B> &lt;Post> istam veniam quid me fiet
nunciam?<br>
<b>TH.</B> Verberibus caedere multum pendens. <b>TR.</B> Tamen etsi
pudet?<br>
<b>TH.</B> Interimam hercle ego &lt;te>, si vivo. <b>CALL.</B> Fac
istam cunctam gratiam:<br>
Tranioni amitte quaeso hanc noxiam causa mea.<br>
<b>TH.</B> Aliud quidvis impetrari perferam a me facilius,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1170<br>
quam ut non ego istum pro suis factis pessumis pessum premam.<br>
<b>CALL.</B> Mitte quaeso. <b>TH.</B> Istumne &lt;ut mittam>? viden
ut astat furcifer?<br>
<b>CALL.</B> Tranio, quiesce, si sapis. <b>TH.</B> Tu quiesce hanc
rem modo<br>
petere: ego illum, ut sit quietus, verberibus subegero.<br>
<b>TR.</B> Nihil opust profecto. <b>CALL.</B> Age iam, sine te &lt;hoc>
exorarier.&nbsp;&nbsp;&nbsp; 1175<br>
<b>TH.</B> Nolo ores. <b>CALL.</B> Quaeso hercle. <b>TH.</B> Nolo,
inquam, ores. <b>CALL.</B><br>
&nbsp;&nbsp;&nbsp;&nbsp; Nequiquam nevis.<br>
hanc modo noxiam unam, quaeso, &lt;missam> fac causa mea.<br>
<b>TR.</B> Quid gravaris? quasi non cras iam commeream aliam noxiam:<br>
ibi utrumque, et hoc et illud, poteris ulcisci probe.<br>
<b>CALL.</B> Sine te exorem. <b>TH.</B> Age abi, abi impune. em huic
habeto gratiam. 1180<br>
spectatores, fabula haec est acta, vos plausum date.
</p>

<div class="footer">
	<p>
		<a href="/plautus.html">Plautus</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</body>
</html>
