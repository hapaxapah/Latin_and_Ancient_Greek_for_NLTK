<html>
	<head>
		<title>
			Plautus: Asinaria
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>T. MACCI PLAVTI ASINARIA
</p>

<p class=border></P>

<p>
<b>PERSONAE</b>
</P>

<p>
<b>LIBANVS SERVVS</b>
<br><b>DEMAENETVS SENEX</b>
<br><b>ARGYRIPPVS ADVLESCENS</b>
<br><b>CLEARETA LENA</b>
<br><b>LEONIDA SERVVS</b>
<br><b>MERCATOR</b>
<br><b>PHILAENIVM MERETRIX</b>
<br><b>DIABOLVS ADVLESCENS</b>
<br><b>PARASITVS</b>
<br><b>ARTEMONA MATRONA</b>
</p>

<p class=shortborder></p>

<p>
<b>ARGVMENTVM</b>
</p>

<p>
<b>A</b>manti argento filio auxiliarier
<br><b>S</b>ub imperio vivens volt senex uxorio.
<br><b>I</b>taque ob asinos relatum pretium Saureae
<br><b>N</b>umerari iussit servolo Leonidae.
<br><b>A</b>d amicam id fertur. cedit noctem filius.
<br><b>R</b>ivalis amens ob praereptam mulierem,
<br><b>I</b>s rem omnem uxori per parasitum nuntiat.
<br><b>A</b>ccurrit uxor ac virum e lustris rapit.
</p>

<p class=shortborder></p>

<p>
<b>PROLOGVS</b>
</p>

<p>
Hoc agite sultis, spectatores, nunciam,&nbsp;&nbsp;&nbsp;&nbsp;&nbsp;
<br>quae quidem mihi atque vobis res vertat bene
<br>gregique huic et dominis atque conductoribus.
<br>face nunciam tu, praeco, omnem auritum poplum.
<br>age nunc reside, cave modo ne gratiis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font>
<br>nunc quid processerim huc et quid mihi voluerim
<br>dicam: ut sciretis nomen huius fabulae;
<br>nam quod ad argumentum attinet, sane brevest.
<br>nunc quod me dixi velle vobis dicere,
<br>dicam: huic nomen graece Onagost fabulae;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font>
<br>Demophilus scripsit, Maccus vortit barbare;
<br>Asinariam volt esse, si per vos licet.
<br>inest lepos ludusque in hac comoedia,
<br>ridicula res est. date benigne operam mihi,
<br>ut vos, ut alias, pariter nunc Mars adiuvet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font>
</p>

<p class=shortborder></p>

<p>
<b>ACTVS I</b>
</p>

<p>
<b>I.i</b>
<br><b>LIBANVS</b> Sicut tuom vis unicum gnatum tuae
<br>superesse vitae sospitem et superstitem,
<br>ita ted obtestor per senectutem tuam
<br>perque illam, quam tu metuis, uxorem tuam,
<br>si quid med erga hodie falsum dixeris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font>
<br>ut tibi superstes uxor aetatem siet
<br>atque illa viva vivos ut pestem oppetas.
<br><b>DEMAENETVS</b> Per Dium Fidium quaeris: iurato mihi
<br>video necesse esse eloqui quidquid roges.
<br>[ita me obstinate adgressu's, ut non audeam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font>
<br>profecto, percontanti quin promam omnia.]
<br>proinde actutum istuc quid sit quod scire expetis
<br>eloquere: ut ipse scibo, te faciam ut scias.
<br><b>LIB.</b> Dic obsecro hercle serio quod te rogem,
<br>cave mihi mendaci quicquam. <b>DEM.</b> Quin tu ergo rogas?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>
30</font>
<br><b>LIB.</b> Num me illuc ducis, ubi lapis lapidem terit?
<br><b>DEM.</b> Quid istuc est? aut ubi istuc est terrarum loci?
<br><b>LIB.</b> [Vbi flent nequam homines, qui polentam pinsitant.]
<br>apud fustitudinas, ferricrepinas insulas,
<br>ubi vivos homines mortui incursant boves.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</font>
<br><b>DEM.</b> Modo pol percepi, Libane, quid istuc sit loci:
<br>ubi fit polenta, te fortasse dicere. <b>LIB.</b> Ah,
<br>neque hercle ego istuc dico nec dictum volo,
<br>teque obsecro hercle ut quae locutu's despuas.
<br><b>DEM.</b> Fiat, geratur mos tibi. <b>LIB.</b> Age, age usque excrea.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>
40</font>
<br><b>DEM.</b> Etiamne? <b>LIB.</b> Age quaeso hercle usque ex penitis
faucibus.
<br>etiam amplius. <b>DEM.</b> Nam quo usque? <b>LIB.</b> Vsque ad mortem
volo.
<br><b>DEM.</b> Cave sis malam rem. <b>LIB.</b> Vxoris dico, non tuam.
<br><b>DEM.</b> Dono te ob istuc dictum, ut expers sis metu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>
44-45</font>
<br><b>LIB.</b> Di tibi dent quaecumque optes. <b>DEM.</b> Redde operam
mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>46</font>
<br>cur hoc ego ex te quaeram? aut cur miniter tibi
<br>propterea quod me non scientem feceris?
<br>aut cur postremo filio suscenseam,
<br>patres ut faciunt ceteri? <b>LIB.</b> Quid istuc novi est?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>
50</font>
<br>demiror quid sit et quo evadat sum in metu.
<br><b>DEM.</b> Equidem scio iam, filius quod amet meus
<br>istanc meretricem e proxumo Philaenium.
<br>estne hoc ut dico, Libane? <b>LIB.</b> Rectam instas viam.
<br>ea res est. sed eum morbus invasit gravis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>
55</font>
<br><b>DEM.</b> Quid morbi est? <b>LIB.</b> Quia non suppetunt dictis data.
<br><b>DEM.</b> Tune es adiutor nunc amanti filio?
<br><b>LIB.</b> Sum vero, et alter noster est Leonida.
<br><b>DEM.</b> Bene hercle facitis et a me initis gratiam.
<br>verum meam uxorem, Libane, nescis qualis sit?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>60</font>
<br><b>LIB.</b> Tu primus sentis, nos tamen in pretio sumus.
<br><b>DEM.</b> Fateor eam esse importunam atque incommodam.
<br><b>LIB.</b> Posterius istuc dicis quam credo tibi.
<br><b>DEM.</b> Omnes parentes, Libane, liberis suis,
<br>qui mi auscultabunt, facient obsequellam~&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>
65</font>
<br>quippe qui mage amico utantur gnato et benevolo.
<br>atque ego me id facere studeo, volo amari a meis;
<br>volo me patris mei similem, qui causa mea
<br>nauclerico ipse ornatu per fallaciam
<br>quam amabam abduxit ab lenone mulierem;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>70</font>
<br>neque puduit eum id aetatis sycophantias
<br>struere et beneficiis me emere gnatum suom sibi.
<br>eos me decretumst persequi mores patris.
<br>nam me hodie oravit Argyrippus filius,
<br>uti sibi amanti facerem argenti copiam;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>75</font>
<br>et id ego percupio obsequi gnato meo.
<br>[volo amori obsecutum illius, volo amet me patrem.]
<br>quamquam illum mater arte contenteque habet,
<br>patres ut consueverunt: ego mitto omnia haec.
<br>praesertim quom is me dignum quoi concrederet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>80</font>
<br>habuit, me habere honorem eius ingenio decet;
<br>quom me adiit, ut pudentem gnatum aequomst patrem,
<br>cupio esse amicae quod det argentum suae.
<br><b>LIB.</b> Cupis id quod cupere te nequiquam intellego.
<br>dotalem servom Sauream uxor tua&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>85</font>
<br>adduxit, cui plus in manu sit quam tibi.
<br><b>DEM.</b> Argentum accepi, dote imperium vendidi.
<br>nunc verba in pauca conferam quid te velim.
<br>viginti iam usust filio argenti minis:
<br>face id ut paratum iam sit. <b>LIB.</b> Vnde gentium?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>
90</font>
<br><b>DEM.</b> Me defraudato. <b>LIB.</b> Maxumas nugas agis:
<br>nudo detrahere vestimenta me iubes.
<br>defraudem te ego? age sis, tu sine pennis vola.
<br>tene ego defraudem, cui ipsi nihil est in manu,
<br>nisi quid tu porro uxorem defraudaveris?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>95</font>
<br><b>DEM.</b> Qua me, qua uxorem, qua tu servom Sauream
<br>potes, circumduce, aufer; promitto tibi
<br>non offuturum, si id hodie effeceris.
<br><b>LIB.</b> Iubeas una opera me piscari in aere,
<br>venari autem rete iaculo in medio mari.~&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>100</font>
<br><b>DEM.</b> Tibi optionem sumito Leonidam,
<br>fabricare quidvis, quidvis comminiscere:
<br>perficito, argentum hodie ut habeat filius,
<br>amicae quod det. <b>LIB.</b> Quid ais tu, Demaenete?
<br><b>DEM.</b> Quid &lt;vis>? <b>LIB.</b> Si forte in insidias devenero,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>
105</font>
<br>tun redimes me, si me hostes interceperint?
<br><b>DEM.</b> Redimam. <b>LIB.</b> Tum tu igitur aliud cura quid lubet.
<br>ego eo ad forum, nisi quid vis. <b>DEM.</b> Ei, bene ambula.
<br>atque audin etiam? <b>LIB.</b> Ecce. <b>DEM.</b> Si quid te volam,
<br>ubi eris? <b>LIB.</b> Vbicumque libitum erit animo meo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>
110</font>
<br>profecto nemo est quem iam dehinc metuam mihi
<br>ne quid nocere possit, cum tu mihi tua
<br>oratione omnem animum ostendisti tuom.
<br>quin te quoque ipsum facio haud magni, si hoc patro.
<br>pergam quo occepi atque ibi consilia exordiar.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>115</font>
<br><b>DEM.</b> Audin tu? apud Archibulum ego ero argentarium.
<br><b>LIB.</b> Nempe in foro? <b>DEM.</b> Ibi, si quid opus fuerit. <b>LIB.</b>
Meminero.&#151;
<br><b>DEM.</b> Non esse servos peior hoc quisquam potest
<br>nec magis versutus nec quo ab caveas aegrius.
<br>eidem homini, si quid recte curatum velis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>120</font>
<br>mandes: moriri sese misere mavolet,
<br>quam non perfectum reddat quod promiserit.
<br>nam ego illud argentum tam paratum filio
<br>scio esse quam me hunc scipionem contui.
<br>sed quid ego cesso ire ad forum, quo inceperam?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>125</font>
<br>*** atque ibi manebo apud argentarium.&#151;</p>

<p>
<b>I.ii</b>
<br><b>ARGYRIPPVS</b> Sicine hoc fit? foras aedibus me eici?
<br>promerenti optume hocin preti redditur?
<br>bene merenti mala es, male merenti bona es;
<br>at malo cum tuo, nam iam ex hoc loco&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>130</font>
<br>ibo ego ad tres viros vostraque ibi nomina
<br>faxo erunt, capitis te perdam ego et filiam,
<br>perlecebrae, permities, adulescentum exitium.
<br>nam mare haud est mare, vos mare acerrumum;
<br>nam in mari repperi, hic elavi bonis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>135</font>
<br>ingrata atque inrita esse omnia intellego
<br>quae dedi et quod bene feci, at posthac tibi
<br>male quod potero facere faciam, meritoque id faciam tuo.
<br>ego pol te redigam eodem unde orta es, ad egestatis terminos,
<br>ego edepol te faciam ut quae sis nunc et quae fueris scias.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>140</font>
<br>quae prius quam istam adii atque amans ego animum meum isti dedi,
<br>sordido vitam oblectabas pane in pannis inopia,
<br>atque ea si erant, magnas habebas omnibus dis gratias;
<br>eadem nunc, cum est melius, me, cuius opera est, ignoras mala.
<br>reddam ego te ex fera fame mansuetem, me specta modo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>145</font>
<br>nam isti quid suscenseam ipsi? nihil est, nihil quicquam meret;
<br>tuo facit iussu, tuo imperio paret: mater tu, eadem era es.
<br>te ego ulciscar, te ego ut digna es perdam atque ut de me meres.
<br>at scelesta viden ut ne id quidem, me dignum esse existumat
<br>quem adeat, quem conloquatur quoique irato supplicet?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>150</font>
<br>atque eccam inlecebra exit tandem; opinor hic ante ostium
<br>meo modo loquar quae volam, quoniam intus non licitum est mihi.</p>

<p>
<b>I.iii</b>
<br><b>CLEARETA</b> Vnum quodque istorum verbum nummis Philippis aureis
<br>non potest auferre hinc a me si quis emptor venerit;
<br>nec recte quae tu in nos dicis, aurum atque argentum merumst:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>155</font>
<br>fixus hic apud nos est animus tuos clavo Cupidinis.
<br>remigio veloque quantum poteris festina et fuge:
<br>quam magis te in altum capessis, tam aestus te in portum refert.
<br><b>ARGYR.</b> Ego pol istum portitorem privabo portorio;
<br>ego te dehinc ut merita es de me et mea re tractare exsequar,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>160</font>
<br>quom tu med ut meritus sum non tractas atque eicis domo.
<br><b>CLEAR.</b> Magis istuc percipimus lingua dici, quam factis fore.
<br><b>ARGYR.</b> Solus solitudine ego ted atque ab egestate abstuli;
<br>solus si ductem, referre gratiam numquam potes.
<br><b>CLEAR.</b> Solus ductato, si semper solus quae poscam dabis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>165</font>
<br>semper tibi promissum habeto hac lege, dum superes datis.
<br><b>ARGYR.</b> Qui modus dandi? nam numquam tu quidem expleri potes;
<br>modo quom accepisti, haud multo post aliquid quod poscas paras.
<br><b>CLEAR.</b> Quid modist ductando, amando? numquamne expleri potes?
<br>modo remisisti, continuo iam ut remittam ad te rogas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>170</font>
<br><b>A.</b> Dedi equidem quod mecum egisti. <b>C.</b> Et tibi ego misi
mulierem:
<br>par pari datum hostimentumst, opera pro pecunia.
<br><b>A.</b> Male agis mecum. <b>C.</b> Quid me accusas, si facio officium
meum?
<br>nam neque fictum usquamst neque pictum neque scriptum in poematis
<br>ubi lena bene agat cum quiquam amante, quae frugi esse volt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>175</font>
<br><b>ARGYR.</b> Mihi quidem te parcere aequomst tandem, ut tibi durem
diu.
<br><b>CLEAR.</b> Non tu scis? quae amanti parcet, eadem sibi parcet parum.
<br>quasi piscis, itidemst amator lenae: nequam est, nisi recens;
<br>is habet sucum, is suavitatem, eum quo vis pacto condias,
<br>vel patinarium vel assum, verses quo pacto lubet:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>180</font>
<br>is dare volt, is se aliquid posci, nam ibi de pleno promitur;
<br>neque ille scit quid det, quid damni faciat: illi rei studet.
<br>volt placere sese amicae, volt mihi, volt pedisequae,
<br>volt famulis, volt etiam ancillis; et quoque catulo meo
<br>subblanditur novos amator, se ut quom videat gaudeat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>185</font>
<br>vera dico: ad suom quemque hominem quaestum esse aequomst callidum.
<br><b>ARGYR.</b> Perdidici istaec esse vera damno cum magno meo.
<br><b>CLEAR.</b> Si ecastor nunc habeas quod des, alia verba praehibeas;
<br>nunc quia nihil habes, maledictis te eam ductare postulas.
<br><b>A.</b> Non meum est. <b>C.</b> Nec meum quidem edepol, ad te ut
mittam gratiis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>190</font>
<br>verum aetatis atque honoris gratia hoc fiet tui,
<br>quia nobis lucro fuisti potius quam decori tibi:
<br>si mihi dantur duo talenta argenti numerata in manum,
<br>hanc tibi noctem honoris causa gratiis dono dabo.
<br><b>A.</b> Quid si non est? <b>C.</b> Tibi non esse credam, illa alio
ibit tamen.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>195</font>
<br><b>A.</b> Vbi illaec quae dedi ante? <b>C.</b> Abusa. nam si ea durarent
mihi,
<br>mulier mitteretur ad te, numquam quicquam poscerem.
<br>diem aquam solem lunam noctem, haec argento non emo:
<br>ceterum quae volumus uti Graeca mercamur fide.
<br>quom a pistore panem petimus, vinum ex oenopolio,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>200</font>
<br>si aes habent, dant mercem: eadem nos discipulina utimur.
<br>semper oculatae manus sunt nostrae, credunt quod vident.
<br>vetus est: 'nihili coactiost' &#151; scis cuius. non dico amplius.
<br><b>ARGYR.</b> Aliam nunc mi orationem despoliato praedicas,
<br>longe aliam, inquam, praebes nunc atque olim, quom dabam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>205</font>
<br>aliam atque olim, quom inliciebas me ad te blande ac benedice.
<br>tum mi aedes quoque arridebant, cum ad te veniebam, tuae;
<br>me unice unum ex omnibus te atque illam amare aibas mihi;
<br>ubi quid dederam, quasi columbae pulli in ore ambae meo
<br>usque eratis, meo de studio studia erant vostra omnia,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>210</font>
<br>usque adhaerebatis: quod ego iusseram, quod volueram
<br>faciebatis, quod nolebam ac votueram, de industria
<br>fugiebatis, neque conari id facere audebatis prius.
<br>nunc neque quid velim neque nolim facitis magni, pessumae.
<br><b>CLEAR.</b> Non tu scis? hic noster quaestus aucupi simillimust.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>215</font>
<br>auceps quando concinnavit aream, offundit cibum;
<br>aves adsuescunt: necesse est facere sumptum qui quaerit lucrum;
<br>saepe edunt: semel si sunt captae, rem solvont aucupi.
<br>itidem hic apud nos: aedes nobis area est, auceps sum ego,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>219-220</font>
<br>esca est meretrix, lectus inlex est, amatores aves;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>221</font>
<br>bene salutando consuescunt, compellando blanditer,
<br>osculando, oratione vinnula, venustula.
<br>si papillam pertractavit, haud est ab re aucupis;
<br>savium si sumpsit, sumere eum licet sine retibus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>225</font>
<br>haecine te esse oblitum, in ludo qui fuisti tam diu?
<br><b>ARGYR.</b> Tua ista culpa est, quae discipulum semidoctum abs te
amoves.
<br><b>CLEAR.</b> Remeato audacter, mercedem si eris nactus: nunc abi.
<br><b>ARGYR.</b> Mane, mane, audi. dic, quid me aequom censes pro illa
tibi dare,
<br>annum hunc ne cum quiquam alio sit? <b>CLEAR.</b> Tene? viginti minas;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>230</font>
<br>atque ea lege: si alius ad me prius attulerit, tu vale.
<br><b>A.</b> At ego est etiam prius quam abis quod volo loqui. <b>C.</b>
Dic quod lubet.
<br><b>A.</b> Non omnino iam perii, est relicuom quo peream magis.
<br>habeo unde istuc tibi quod poscis dem; sed in leges meas
<br>dabo, uti scire possis, perpetuom annum hunc mihi uti serviat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>235</font>
<br>nec quemquam interea alium admittat prorsus quam me ad se virum.
<br><b>CLEAR.</b> Quin, si tu voles, domi servi qui sunt castrabo viros.
<br>postremo ut voles nos esse, syngraphum facito adferas;
<br>ut voles, ut tibi lubebit, nobis legem imponito:
<br>modo tecum una argentum adferto, facile patiar cetera.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>240</font>
<br>portitorum simillumae sunt ianuae lenoniae:
<br>si adfers, tum patent, si non est quod des, aedes non patent.&#151;
<br><b>ARGYR.</b> Interii, si non invenio ego illas viginti minas,
<br>et profecto, nisi illud perdo argentum, pereundum est mihi.
<br>nunc pergam ad forum atque experiar opibus, omni copia,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>245</font>
<br>supplicabo, exobsecrabo ut quemque amicum videro,
<br>dignos indignos adire atque experiri certumst mihi,~
<br>nam si mutuas non potero, certumst sumam faenore.&#151;
</p>

<p class=shortborder></p>

<p>
<b>ACTVS II</b>
</p>

<p>
<b>II.i</b>
<br><b>LIBANVS</b> Hercle vero, Libane, nunc te meliust expergiscier
<br>atque argento comparando fingere fallaciam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>250</font>
<br>iam diu est factum quom discesti ab ero atque abiisti ad forum,
<br>[igitur inveniundo argento ut fingeres fallaciam.]
<br>ibi tu ad hoc diei tempus dormitasti in otio.
<br>quin tu abs te socordiam omnem reice et segnitiem amove
<br>atque ad ingenium vetus versutum te recipis tuom.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>255</font>
<br>serva erum, cave tu idem faxis alii quod servi solent,
<br>qui ad eri fraudationem callidum ingenium gerunt.
<br>unde sumam? quem intervortam? quo hanc celocem conferam?
<br>impetritum, inauguratumst: quovis admittunt aves,
<br>picus et cornix ab laeva, corvos parra ab dextera&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>260</font>
<br>consuadent; certum herclest vostram consequi sententiam.
<br>sed quid hoc, quod picus ulmum tundit? non temerariumst.
<br>certe hercle ego quantum ex augurio eius pici intellego,
<br>aut mihi in mundo sunt virgae aut atriensi Saureae.
<br>sed quid illuc, quod exanimatus currit huc Leonida?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>265</font>
<br>metuo quom illic obscaevavit meae falsae fallaciae.</p>

<p>
<b>II.ii</b>
<br><b>LEONIDA</b> Vbi ego nunc Libanum requiram aut familiarem filium,
<br>ut ego illos lubentiores faciam quam Lubentiast?
<br>maximam praedam et triumphum eis adfero adventu meo.
<br>quando mecum pariter potant, pariter scortari solent,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>270</font>
<br>hanc quidem, quam nactus, praedam pariter cum illis partiam.
<br><b>LIB.</b> Illic homo aedis compilavit, more si fecit suo.
<br>vae illi, qui tam indiligenter observavit ianuam.
<br><b>LEON.</b> Aetatem velim servire, Libanum ut conveniam modo.
<br><b>LIB.</b> Mea quidem hercle opera liber numquam fies ocius.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>275</font>
<br><b>LEON.</b> Etiam de tergo ducentas plagas praegnatis dabo.
<br><b>LIB.</b> Largitur peculium, omnem in tergo thensaurum gerit.
<br><b>LEON.</b> Nam si huic sese occasioni tempus supterduxerit,
<br>numquam edepol quadrigis albis indipiscet postea;
<br>erum in obsidione linquet, inimicum animos auxerit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>280</font>
<br>sed si mecum occasionem opprimere hanc, quae obvenit, studet,
<br>maximas opimitates, gaudio exfertissimas
<br>suis eris ille una mecum pariet, gnatoque et patri,
<br>adeo ut aetatem ambo ambobus nobis sint obnoxii,
<br>nostro devincti beneficio. <b>LIB.</b> Vinctos nescio quos ait;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>285</font>
<br>non placet: metuo, in commune ne quam fraudem frausus sit.
<br><b>LEON.</b> Perii ego oppido, nisi Libanum invenio iam, ubiubi est
gentium.
<br><b>LIB.</b> Illic homo socium ad malam rem quaerit quem adiungat sibi.
<br>non placet: pro monstro extemplo est, quando qui sudat tremit.
<br><b>LEON.</b> Sed quid ego hic properans concesso pedibus, lingua largior?&nbsp;
290</font>
<br>quin ego hanc iubeo tacere, quae loquens lacerat diem?
<br><b>LIB.</b> Edepol hominem infelicem, qui patronam comprimat.
<br>nam si quid sceleste fecit, lingua pro illo perierat.
<br><b>LEON.</b> Adproperabo, ne post tempus praedae praesidium parem.
<br><b>LIB.</b> Quae illaec praeda est? ibo advorsum atque electabo, quidquid
est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>295</font>
<br>iubeo te salvere voce summa, quo ad vires valent.
<br><b>LEON.</b> Gymnasium flagri, salveto. <b>LIB.</b> Quid agis, custos
carceris?
<br><b>LEON.</b> O catenarum colone. <b>LIB.</b> O virgarum lascivia.
<br><b>LEON.</b> Quot pondo ted esse censes nudum? <b>LIB.</b> Non edepol
scio.
<br><b>LEON.</b> Scibam ego te nescire, at pol ego, qui ted expendi, scio:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>300</font>
<br>nudus vinctus centum pondo es, quando pendes per pedes.
<br><b>LIB.</b> Quo argumento istuc? <b>LEON.</b> Ego dicam, quo argumento
et quo modo.
<br>ad pedes quando adligatumst aequom centumpondium,
<br>ubi manus manicae complexae sunt atque adductae ad trabem,
<br>nec dependes nec propendes &#151; quin malus nequamque sis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>305</font>
<br><b>LIB.</b> Vae tibi. <b>LEON.</b> Hoc testamento Servitus legat tibi.
<br><b>LIB.</b> Verbivelitationem fieri compendi volo.
<br>Quid istud est negoti? <b>LEON.</b> Certum est credere. <b>LIB.</b>
Audacter licet.
<br><b>LEON.</b> Sis amanti subvenire familiari filio,
<br>tantum adest boni improviso, verum commixtum malo:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>310</font>
<br>omnes de nobis carnificum concelebrabuntur dies.
<br>Libane, nunc audacia usust nobis inventa et dolis.
<br>tantum facinus modo inveni ego, ut nos dicamur duo
<br>omnium dignissumi esse, quo cruciatus confluant.
<br><b>LIB.</b> Ergo mirabar quod dudum scapulae gestibant mihi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>315</font>
<br>hariolari quae occeperunt, sibi esse in mundo malum.
<br>quidquid est, eloquere. <b>LEON.</b> Magna est praeda cum magno malo.
<br><b>LIB.</b> Si quidem omnes coniurati cruciamenta conferant,
<br>habeo opinor familiare tergum, ne quaeram foris.
<br><b>LEON.</b> Si istam firmitudinem animi optines, salvi sumus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>320</font>
<br><b>LIB.</b> Quin si tergo res solvenda est, rapere cupio publicum:
<br>pernegabo atque obdurabo, periurabo denique.
<br><b>LEON.</b> Em ista virtus est, quando usust qui malum fert fortiter;
<br>fortiter malum qui patitur, idem post potitur bonum.
<br><b>LIB.</b> Quin rem actutum edisseris? cupio malum nanciscier.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>325</font>
<br><b>LEON.</b> Placide ergo unum quidquid rogita, ut adquiescam. non
vides
<br>me ex cursura anhelitum etiam ducere? <b>LIB.</b> Age, age, mansero
<br>tuo arbitratu, vel adeo usque dum peris. <b>LEON.</b> Vbinam est erus?
<br><b>LIB.</b> Maior apud forumst, minor hic est intus. <b>LEON.</b> Iam
satis est mihi.
<br><b>LIB.</b> Tum igitur tu dives es factus? <b>LEON.</b> Mitte ridicularia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>330</font>
<br><b>LIB.</b> Mitto. *** istuc quod adfers aures exspectant meae.
<br><b>LE.</b> Animum adverte, ut aeque mecum haec scias. <b>LI.</b> Taceo.
<b>LE.</b>
Beas.
<br>meministin asinos Arcadicos mercatori Pellaeo
<br>nostrum vendere atriensem? <b>LIB.</b> Memini. quid tum postea?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>334-335</font>
<br><b>LEON.</b> Em ergo is argentum huc remisit, quod daretur Saureae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>336</font>
<br>pro asinis. adulescens venit modo, qui id argentum attulit.
<br><b>LIB.</b> Vbi is homost? <b>LEON.</b> Iam devorandum censes, si conspexeris?
<br><b>LIB.</b> Ita enim vero. sed tamen, tu nempe eos asinos praedicas
<br>vetulos, claudos, quibus subtritae ad femina iam erant ungulae?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>340</font>
<br><b>LEON.</b> Ipsos, qui tibi subvectabant rure huc virgas ulmeas.
<br><b>LIB.</b> Teneo, atque idem te hinc vexerunt vinctum rus. <b>LE.</b>
Memor es probe.
<br>verum in tonstrina ut sedebam, me infit percontarier,
<br>ecquem filium Stratonis noverim Demaenetum.
<br>dico me novisse extemplo et me eius servom praedico&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>345</font>
<br>esse, et aedis demonstravi nostras. <b>LIB.</b> Quid tum postea?
<br><b>LEON.</b> Ait se ob asinos ferre argentum atriensi Saureae,
<br>viginti minas, sed eum sese non nosse hominem qui siet,
<br>ipsum vero se novisse callide Demaenetum.
<br>quoniam ille elocutus haec sic &#151; <b>LIB.</b> Quid tum? <b>LEON.</b>
Ausculta ergo, scies. 350</font>
<br>extemplo facio facetum me atque magnificum virum,
<br>dico med esse atriensem. sic hoc respondit mihi:
<br>'ego pol Sauream non novi neque qua facie sit scio.
<br>te non aequomst suscensere. si erum vis Demaenetum,
<br>quem ego novi, adduce: argentum non morabor quin feras.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>355</font>
<br>ego me dixi erum adducturum et me domi praesto fore;
<br>ille in balineas iturust, inde huc veniet postea.
<br>quid nunc consili captandum censes? dic. <b>LIB.</b> Em istuc ago,
<br>quo modo argento intervortam et adventorem et Sauream.
<br>iam hoc opus est ~ exasceatum; nam si ille argentum prius&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>360</font>
<br>hospes huc affert, continuo nos ambo exclusi sumus.
<br>nam me hodie senex seduxit solum sorsum ab aedibus,
<br>mihi tibique interminatust nos futuros ulmeos,
<br>ni hodie Argyrippo essent viginti argenti minae;
<br>iussit vel nos atriensem vel nos uxorem suam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>365</font>
<br>defraudare, dixit sese operam promiscam dare.
<br>nunc tu abi ad forum ad erum et narra haec ut nos acturi sumus:
<br>te ex Leonida futurum esse atriensem Sauream,
<br>dum argentum afferat mercator pro asinis. <b>LEON.</b> Faciam ut iubes.
<br><b>LIB.</b> Ego illum interea hic oblectabo, prius si forte advenerit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>370</font>
<br><b>LEON.</b> Quid ais? <b>LIB.</b> Quid vis? <b>LE.</b> Pugno malam
si tibi percussero,
<br>mox cum Sauream imitabor, caveto ne suscenseas.
<br><b>LIB.</b> Hercle vero tu cavebis ne me attingas, si sapis,
<br>ne hodie malo cum auspicio nomen commutaveris.
<br><b>LEON.</b> Quaeso, aequo animo patitor. <b>L.</b> Patitor tu item,
cum ego te referiam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>375</font>
<br><b>LEON.</b> Dico ut usust fieri. <b>LIB.</b> Dico hercle ego quoque
ut facturus sum.
<br><b>LEON.</b> Ne nega. <b>LIB.</b> Quin promitto, inquam, hostire contra
ut merueris.
<br><b>LEON.</b> Ego abeo, tu iam, scio, patiere. sed quis hic est? is
est,
<br>ille est ipsus. iam ego recurro huc. tu hunc interea hic tene.
<br>volo seni narrare. <b>LIB.</b> Quin tuom officium facis ergo ac fugis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>380</font>
</p>

<p>
<b>II.iii</b>
<br><b>MERCATOR</b> Vt demonstratae sunt mihi, hasce aedis esse oportet,
<br>Demaenetus ubi dicitur habitare. i, puere, pulta
<br>atque atriensem Sauream, si est intus, evocato huc.
<br><b>LIB.</b> Quis nostras sic frangit fores? ohe, inquam, si quid audis.
<br><b>MERC.</b> Nemo etiam tetigit. sanun es? <b>LIB.</b> At censebam
attigisse&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>385</font>
<br>propterea, huc quia habebas iter. nolo ego fores conservas
<br>meas a te verberarier. sane ego sum amicus nostris.
<br><b>MERC.</b> Pol haud periclum est, cardines ne foribus effringantur,
<br>si istoc exemplo omnibus qui quaerunt respondebis.
<br><b>LIB.</b> Ita haec morata est ianua: extemplo ianitorem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>390</font>
<br>clamat, procul si quem videt ire ad se calcitronem.
<br>sed quid venis? quid quaeritas? <b>MERC.</b> Demaenetum volebam.
<br><b>LIB.</b> Si sit domi, dicam tibi. <b>MERC.</b> Quid eius atriensis?
<br><b>LIB.</b> Nihilo mage intus est. <b>MERC.</b> Vbi est? <b>LIB.</b>
Ad tonsorem ire dixit.
<br><b>MERC.</b> Conveni. sed post non redit? <b>LIB.</b> Non edepol. quid
volebas?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>395</font>
<br><b>MERC.</b> Argenti viginti minas, si adesset, accepisset.
<br><b>LIB.</b> Qui pro istuc? <b>MERC.</b> Asinos vendidit Pellaeo mercatori
<br>mercatu. <b>LIB.</b> Scio. tu id nunc refers? iam hic credo eum adfuturum.
<br><b>MERC.</b> Qua facie voster Saurea est? si is est, iam scire potero.
<br><b>LIB.</b> Macilentis malis, rufulus aliquantum, ventriosus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>400</font>
<br>truculentis oculis, commoda statura, tristi fronte.
<br><b>MERC.</b> Non potuit pictor rectius describere eius formam.
<br><b>LIB.</b> Atque hercle ipsum adeo contuor, quassanti capite incedit.
<br>quisque obviam huic occesserit irato, vapulabit.
<br><b>MERC.</b> Siquidem hercle Aeacidinis minis animisque expletus incedit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>405</font>
<br>si med iratus tetigerit, iratus vapulabit.</p>

<p>
<b>II.iv</b>
<br><b>LEONIDA</b> Quid hoc sit negoti, neminem meum dictum magni facere?
<br>Libanum in tonstrinam ut iusseram venire, is nullus venit.
<br>ne ille edepol tergo et cruribus consuluit haud decore.
<br><b>MERC.</b> Nimis imperiosust. <b>LIB.</b> Vae mihi. <b>LEON.</b>
Hodie salvere iussi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>410</font>
<br>Libanum libertum? iam manu emissu's? <b>LIB.</b> Obsecro te.
<br><b>LEON.</b> Ne tu hercle cum magno malo mihi obviam occessisti.
<br>cur non venisti, ut iusseram, in tonstrinam? <b>LIB.</b> Hic me moratust.
<br><b>LEON.</b> Siquidem hercle nunc summum Iovem te dicas detinuisse
<br>atque is precator adsiet, malam rem effugies numquam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>415</font>
<br>tu, verbero, imperium meum contempsisti? <b>LIB.</b> Perii, hospes.
<br><b>MERC.</b> Quaeso hercle noli, Saurea, mea causa hunc verberare.
<br><b>LEON.</b> Vtinam nunc stimulus in manu mihi sit. <b>MERC.</b> Quiesce
quaeso.
<br><b>LEON.</b> Qui latera conteram tua, quae occalluere plagis.
<br>abscede ac sine me hunc perdere, qui semper me ira incendit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>420</font>
<br>cui numquam unam rem me licet semel praecipere furi,
<br>quin centiens eadem imperem atque ogganniam, itaque iam hercle
<br>clamore ac stomacho non queo labori suppeditare.
<br>iussin, sceleste, ab ianua hoc stercus hinc auferri?
<br>iussin columnis deici operas araneorum?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>425</font>
<br>iussin in splendorem dari bullas has foribus nostris?
<br>nihil est: tamquam si claudus sim, cum fustist ambulandum.
<br>quia triduom hoc unum modo foro operam adsiduam dedo,
<br>dum reperiam qui quaeritet argentum in faenus, hic vos
<br>dormitis interea domi, atque erus in hara, haud aedibus, habitat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>430</font>
<br>em ergo hoc tibi. <b>LIB.</b> Hospes, te obsecro, defende. <b>MERC.</b>
Saurea, oro,
<br>mea causa ut mittas. <b>LEON.</b> Eho, ecquis pro vectura olivi
<br>rem solvit? <b>LIB.</b> Solvit. <b>LEON.</b> Cui datumst? <b>LIB.</b>
Sticho vicario ipsi
<br>tuo. <b>LEON.</b> Vah, delenire apparas, scio mihi vicarium esse,
<br>neque eo esse servom in aedibus eri qui sit pluris quam illest.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>435</font>
<br>sed vina quae heri vendidi vinario Exaerambo,
<br>iam pro eis satis fecit Sticho? <b>LIB.</b> Fecisse satis opinor,
<br>nam vidi huc ipsum adducere trapezitam Exaerambum.
<br><b>LEON.</b> Sic dedero. prius quae credidi vix anno post exegi;
<br>nunc satagit: adducit domum etiam ultro et scribit nummos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>440</font>
<br>Dromo mercedem rettulit? <b>LIB.</b> Dimidio minus opinor.
<br><b>LEON.</b> Quid relicuom? <b>LIB.</b> Aibat reddere quom extemplo
redditum esset;
<br>nam retineri, ut quod sit sibi operis locatum efficeret.
<br><b>LEON.</b> Scyphos quos utendos dedi Philodamo, rettulitne?
<br><b>LIB.</b> Non etiam. <b>LEON.</b> Hem non? si velis da *** , commoda
homini amico.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>445</font>
<br><b>MERC.</b> Perii hercle, iam hic me abegerit suo odio. <b>LIB.</b>
Heus iam satis tu.
<br>audin quae loquitur? <b>LEON.</b> Audio et quiesco. <b>MERC.</b> Tandem,
opinor,
<br>conticuit. nunc adeam optimum est, prius quam incipit tinnire.
<br>quam mox mi operam das? <b>LEON.</b> Ehem, optume. quam dudum tu advenisti?
<br>non hercle te provideram (quaeso, ne vitio vortas),&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>450</font>
<br>ita iracundia obstitit oculis. <b>MERC.</b> Non mirum factum est.
<br>sed si domi est, Demaenetum volebam. <b>LEON.</b> Negat esse intus.
<br>verum istuc argentum tamen mihi si vis denumerare,
<br>repromittam istoc nomine solutam rem futuram.
<br><b>MERC.</b> Sic potius, ut Demaeneto tibi ero praesente reddam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>455</font>
<br><b>LIB.</b> Erus istunc novit atque erum hic. <b>MERC.</b> Ero huic
praesente reddam.
<br><b>LIB.</b> Da modo meo periculo, rem salvam ego exhibebo;
<br>nam si sciat noster senex fidem non esse huic habitam,
<br>suscenseat, quoi omnium rerum ipsus semper credit.
<br><b>LEON.</b> Non magni pendo. ne duit, si non volt. sic sine astet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>460</font>
<br><b>LIB.</b> Da, inquam. vah, formido miser, ne hic me tibi arbitretur
<br>suasisse, sibi ne crederes. da, quaeso, ac ne formida:
<br>salvom hercle erit. <b>MERC.</b> Credam fore, dum quidem ipse in manu
habebo.
<br>peregrinus ego sum, Sauream non novi. <b>LIB.</b> At nosce sane.
<br><b>MERC.</b> Sit, non sit, non edepol scio. si is est, eum esse oportet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>465</font>
<br>ego certe me incerto scio hoc daturum nemini homini.
<br><b>LEON.</b> Hercle istum di omnes perduint. verbo cave supplicassis.
<br>ferox est viginti minas meas tractare sese.
<br>nemo accipit, aufer te domum, abscede hinc, molestus ne sis.
<br><b>MERC.</b> Nimis iracunde. non decet superbum esse hominem servom.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>470</font>
<br><b>LEON.</b> Malo hercle iam magno tuo, ni isti nec recte dicis.
<br><b>LIB.</b> Impure, nihili. non vides irasci? <b>LEON.</b> Perge porro.
<br><b>LIB.</b> Flagitium hominis. da, obsecro, argentum huic, ne male
loquatur.
<br><b>MERC.</b> Malum hercle vobis quaeritis. <b>LEON.</b> Crura hercle
diffringentur,
<br>ni istum impudicum percies. <b>LIB.</b> Perii hercle. age impudice,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>475</font>
<br>sceleste, non audes mihi scelesto subvenire?
<br><b>LEON.</b> Pergin precari pessimo? <b>MERC.</b> Quae res? tun libero
homini
<br>male servos loquere? <b>LEON.</b> Vapula. <b>MERC.</b> Id quidem tibi
hercle fiet,
<br>ut vapules, Demaenetum simul ac conspexero hodie.
<br>[in ius voco te. <b>LEON.</b> Non eo. <b>MERC.</b> Non is? memento.
<b>LEON.</b>
Memini.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>480</font>
<br><b>MERC.</b> Dabitur pol supplicium mihi de tergo vostro. <b>LEON.</b>
Vae te.
<br>tibi quidem supplicium, carnufex, de nobis detur?~ <b>MERC.</b> Atque
etiam
<br>pro dictis vostris maledicis poenae pendentur mi hodie.]
<br><b>LEON.</b> Quid, verbero? ain tu, furcifer? erum nos fugitare censes?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>484-485</font>
<br>ei nunciam ad erum, quo vocas, iam dudum quo volebas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>486</font>
<br><b>MERC.</b> Nunc demum? tamen numquam hinc feres argenti nummum, nisi
me
<br>dare iusserit Demaenetus. <b>LEON.</b> Ita facito, age ambula ergo.
<br>tu contumeliam alteri facias, tibi non dicatur?
<br>tam ego homo sum quam tu. <b>ME.</b> Scilicet. ita res est. <b>LE.</b>
Sequere hac ergo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>490</font>
<br>praefiscini hoc nunc dixerim: nemo etiam me accusavit
<br>merito meo, neque me alter est Athenis hodie quisquam,
<br>cui credi recte aeque putent. <b>MERC.</b> Fortassis. sed tamen me
<br>numquam hodie induces, ut tibi credam hoc argentum ignoto.
<br>lupus est homo homini, non homo, quom qualis sit non novit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>495</font>
<br><b>LEON.</b> Iam nunc secunda mihi facis. scibam huic te capitulo hodie
<br>facturum satis pro iniuria; quamquam ego sum sordidatus,
<br>frugi tamen sum, nec potest peculium enumerari.
<br><b>MERC.</b> Fortasse. <b>LEON.</b> Etiam ~ nunc dico Periphanes Rhodo
mercator dives
<br>absente ero solus mihi talentum argenti soli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>500</font>
<br>adnumeravit et mihi credidit, nequest deceptus in eo.
<br><b>MERC.</b> Fortasse. <b>LEON.</b> Atque etiam tu quoque ipse, si
esses percontatus
<br>me ex aliis, scio pol crederes nunc quod fers. <b>MERC.</b> Haud negassim.&#151;
</p>

<p class=shortborder></p>

<p>
<b>ACTVS III</b>
</p>

<p>
<b>III.i</b>
<br><b>CLEARETA</b> Nequeon ego ted interdictis facere mansuetem meis?
<br>an ita tu es animata, ut qui matris expers imperio sies?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>505</font>
<br><b>PHILAENIVM</b> Vbi piem Pietatem, si istoc more moratam tibi
<br>postulem placere, mater, mihi quo pacto praecipis?
<br>[<b>CLEAR.</b> An decorum est adversari meis te praeceptis? <b>PHIL.</b>
Quid est?]
<br><b>CLEAR.</b> Hocine est pietatem colere, matris imperium minuere?
<br><b>PHIL.</b> Neque quae recte faciunt culpo neque quae delinquont amo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>510</font>
<br><b>CLEAR.</b> Satis dicacula es amatrix. <b>PHIL.</b> Mater, is quaestus
mihi est:
<br>lingua poscit, corpus quaerit; animus orat, res monet.
<br><b>CLEAR.</b> Ego te volui castigare, tu mi accusatrix ades.
<br><b>PHIL.</b> Neque edepol te accuso neque id me facere fas existimo.
<br>verum ego meas queror fortunas, cum illo quem amo prohibeor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>515</font>
<br><b>CLEAR.</b> Ecqua pars orationis de die dabitur mihi?
<br><b>PHIL.</b> Et meam partem loquendi et tuam trado tibi;
<br>ad loquendum atque ad tacendum tute habeas portisculum.
<br>quin pol si reposivi remum, sola ego in casteria
<br>ubi quiesco, omnis familiae causa consistit tibi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>520</font>
<br><b>CLEAR.</b> Quid ais tu, quam ego unam vidi mulierem audacissimam?
<br>quotiens te votui Argyrippum filium Demaeneti
<br>compellare aut contrectare, conloquive aut contui?
<br>quid dedit? quid ad nos iussit deportari? an tu tibi
<br>verba blanda esse aurum rere, dicta docta pro datis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>525</font>
<br>ultro amas, ultro expetessis, ultro ad te accersi iubes.
<br>illos qui dant, eos derides; qui deludunt, deperis.
<br>an te id exspectare oportet, si quis promittat tibi
<br>te facturum divitem, si moriatur mater sua?
<br>~ecastor nobis periclum magnum et familiae portenditur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>530</font>
<br>dum eius exspectamus mortem, ne nos moriamur fame.
<br>nunc adeo nisi mi huc argenti adfert viginti minas,
<br>ne ille ecastor hinc trudetur largus lacrumarum foras.
<br>hic dies summust quo est apud me inopiae excusatio.
<br><b>PHIL.</b> Patiar, si cibo carere me iubes, mater mea.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>535</font>
<br><b>CLEAR.</b> Non voto ted amare qui dant quoia amentur gratia.
<br><b>PHIL.</b> Quid si hic animus occupatust, mater, quid faciam? mone.
<b>C.</b>
Em,
<br>meum caput contemples, si quidem ex re consultas tua.
<br><b>PHIL.</b> Etiam opilio qui pascit, mater, alienas ovis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>539-540</font>
<br>aliquam habet peculiarem, qui spem soletur suam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>541</font>
<br>sine me amare unum Argyrippum animi causa, quem volo.
<br><b>CLEAR.</b> Intro abi, nam te quidem edepol nihil est impudentius.
<br><b>PHIL.</b> Audientem dicto, mater, produxisti filiam.
</p>

<p>
<b>III.ii</b>
<br><b>LIBANVS</b> Perfidiae laudes gratiasque habemus merito magnas,&nbsp;
545</font>
<br>quom nostris sycophantiis, dolis astutiisque,
<br>[scapularum confidentia, virtute ulmorum freti]
<br>qui advorsum stimulos, lamminas, crucesque compedesque,
<br>nervos, catenas, carceres, numellas, pedicas, boias&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>549-550</font>
<br>~indoctoresque acerrumos gnarosque nostri tergi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>551</font>
<br>[qui saepe ante in nostras scapulas cicatrices indiderunt]
<br>* * *
<br>eae nunc legiones, copiae exercitusque eorum
<br>vi pugnando periuriis nostris fugae potiti.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>555</font>
<br>id virtute huius ~ collegae meaque comitate
<br>factumst. qui me vir fortior ad sufferundas plagas?
<br><b>LEON.</b> Edepol virtutes qui tuas non possis conlaudare
<br>sic ut ego possim, quae domi duellique male fecisti.
<br>ne illa edepol pro merito tuo memorari multa possunt:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>560</font>
<br>ubi fidentem fraudaveris, ubi ero infidelis fueris,
<br>ubi verbis conceptis sciens libenter periuraris,
<br>ubi parietes perfoderis, in furto ubi sis prehensus,
<br>ubi saepe causam dixeris pendens adversus octo
<br>artutos, audacis viros, valentis virgatores.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>565</font>
<br><b>LIB.</b> Fateor profecto ut praedicas, Leonida, esse vera;
<br>verum edepol ne etiam tua quoque malefacta iterari multa
<br>et vero possunt: ubi sciens fideli infidus fueris,
<br>ubi prensus in furto sies manifesto et verberatus,
<br>[ubi periuraris, ubi sacro manus sis admolitus,]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>570</font>
<br>ubi eris damno, molestiae et dedecori saepe fueris,
<br>ubi creditum quod sit tibi datum esse pernegaris,
<br>[ubi amicae quam amico tuo fueris magis fidelis,]
<br>ubi saepe ad languorem tua duritia dederis octo
<br>validos lictores, ulmeis adfectos lentis virgis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>575</font>
<br>num male relata est gratia, ut collegam collaudavi?
<br><b>LEON.</b> Vt meque teque maxime atque ingenio nostro decuit.
<br><b>LIB.</b> Iam omitte ista atque hoc quod rogo responde. <b>LEON.</b>
Rogita quod vis.
<br><b>LIB.</b> Argenti vinginti minas habesne? <b>LEON.</b> Hariolare.
<br>edepol senem Demaenetum lepidum fuisse nobis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>580</font>
<br>ut adsimulabat Sauream med esse quam facete!
<br>nimis aegre risum contini, ubi hospitem inclamavit,
<br>quod se absente mihi fidem habere noluisset.
<br>ut memoriter me Sauream vocabat atriensem!
<br><b>LI.</b> Mane dum. <b>LE.</b> Quid est? <b>LI.</b> Philaenium estne
haec quae intus exit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>585</font>
<br>atque Argyrippus una? <b>LEON.</b> Opprime os, is est. subauscultemus.
<br><b>LIB.</b> Lacrumantem lacinia tenet lacrumans. quidnam esse dicam?
<br>taciti auscultemus. <b>LEON.</b> Attatae, modo hercle in mentem venit,
<br>nimis vellem habere perticam. <b>LIB.</b> Quoi rei? <b>LEON.</b> Qui
verberarem
<br>asinos, si forte occeperint clamare hinc ex crumina.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>590</font>
</p>

<p>
<b>III.iii</b>
<br><b>ARGYRIPPVS</b> Cur me retentas? <b>PHILAENIVM</b> Quia tui amans
abeuntis egeo.
<br><b>ARG.</b> Vale. <b>PHIL.</b> Aliquanto amplius valerem, si hic maneres.
<br><b>ARG.</b> Salve. <b>PHIL.</b> Salvere me iubes, quoi tu abiens offers
morbum.
<br><b>ARG.</b> Mater supremam mihi tua dixit, domum ire iussit.
<br><b>PHIL.</b> Acerbum funus filiae faciet, si te carendum est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>595</font>
<br><b>LIB.</b> Homo hercle hinc exclusust foras. <b>LEON.</b> Ita res
est. <b>A.</b> Mitte quaeso.
<br><b>PHIL.</b> Quo nunc abis? quin tu hic manes? <b>ARG.</b> Nox, si
voles, manebo.
<br><b>LIB.</b> Audin hunc opera ut largus est nocturna? nunc enim esse
<br>negotiosum interdius videlicet Solonem,
<br>leges ut conscribat, quibus se populus teneat. gerrae!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>600</font>
<br>qui sese parere apparent huius legibus, profecto
<br>numquam bonae frugi sient, dies noctesque potent.
<br><b>LEON.</b> Ne iste hercle ab ista non pedem discedat, si licessit,
<br>qui nunc festinat atque ab hac minatur sese abire.
<br><b>LIB.</b> Sermoni iam finem face tuo, huius sermonem accipiam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>605</font>
<br><b>ARG.</b> Vale. <b>PHIL.</b> Quo properas? <b>ARG.</b> Bene vale,
apud Orcum te videbo.
<br>nam equidem me iam quantum potest a vita abiudicabo.
<br><b>PHIL.</b> Cur tu, obsecro, immerito meo me morti dedere optas?
<br><b>ARG.</b> Ego te? quam si intellegam deficere vita, iam ipse
<br>vitam meam tibi largiar et de mea ad tuam addam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>610</font>
<br><b>PHIL.</b> Cur ergo minitaris mihi, te vitam esse amissurum?
<br>nam quid me facturam putas, si istuc quod dicis faxis?
<br>mihi certum est facere in me omnia eadem quae tu in te faxis.
<br><b>ARG.</b> Oh melle dulci dulcior tu es. <b>PHIL.</b> Certe enim tu
vita es mi.
<br>complectere. <b>ARG.</b> Facio lubens. <b>PHIL.</b> Vtinam sic efferamur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>615</font>
<br><b>LEON.</b> O Libane, uti miser est homo qui amat. <b>LIB.</b> Immo
hercle vero,
<br>qui pendet multo est miserior. <b>LEON.</b> Scio qui periclum feci.
<br>circum sistamus, alter hinc, hinc alter appellemus.
<br>ere, salve. sed num fumus est haec mulier quam amplexare?
<br><b>ARG.</b> Quidum? <b>LEON.</b> Quia oculi sunt tibi lacrumantes,
eo rogavi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>620</font>
<br><b>ARG.</b> Patronus qui vobis fuit futurus, perdidistis.
<br><b>LEON.</b> Equidem hercle nullum perdidi, ideo quia numquam ullum
habui.
<br><b>LIB.</b> Philaenium, salve. <b>PHIL.</b> Dabunt di quae velitis
vobis.
<br><b>LIB.</b> Noctem tuam et vini cadum velim, si optata fiant.
<br><b>ARG.</b> Verbum cave faxis, verbero. <b>LIB.</b> Tibi equidem, non
mihi opto.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>625</font>
<br><b>ARG.</b> Tum tu igitur loquere quod lubet. <b>LIB.</b> Hunc hercle
verberare.
<br><b>LEON.</b> Quisnam istuc adcredat tibi, cinaede calamistrate?
<br>tun verberes, qui pro cibo habeas te verberari?
<br><b>ARG.</b> Vt vostrae fortunae meis praecedunt, Libane, longe,
<br>qui hodie numquam ad vesperum vivam. <b>LIB.</b> Quapropter, quaeso?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>630</font>
<br><b>A.</b> Quia ego hanc amo et haec me amat, huic quod dem nusquam
quicquam est,
<br>hinc med amantem ex aedibus eiecit huius mater.
<br>argenti viginti minae me ad mortem appulerunt,
<br>quas hodie adulescens Diabolus ipsi daturus dixit,
<br>ut hanc ne quoquam mitteret nisi ad se hunc annum totum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>635</font>
<br>videtin viginti minae quid pollent quidve possunt?
<br>ille qui illas perdit salvos est, ego qui non perdo pereo.
<br><b>LIB.</b> Iam dedit argentum? <b>ARG.</b> Non dedit. <b>LI.</b> Bono
animo es, ne formida.
<br><b>LEON.</b> Secede huc, Libane, te volo. <b>LIB.</b> Si quid vis.
<b>ARG.</b>
Obsecro vos,
<br>eadem istac opera suaviust complexos fabulari.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>640</font>
<br><b>LIB.</b> Non omnia eadem aeque omnibus, ere, suavia esse scito:
<br>vobis est suave amantibus complexos fabulari,
<br>ego complexum huius nil moror, meum autem hic aspernatur.
<br>proinde istud facias ipse quod faciamus nobis suades.
<br><b>ARG.</b> Ego vero, et quidem edepol lubens. interea, si videtur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>645</font>
<br>concedite istuc. <b>LEON.</b> Vin erum deludi? <b>LIB.</b> Dignust
sane.
<br><b>LEON.</b> Vin faciam ut te Philaenium praesente hoc amplexetur?
<br><b>LIB.</b> Cupio hercle. <b>LEON.</b> Sequere hac. <b>A.</b> Ecquid
est salutis? satis locuti.
<br><b>LEON.</b> Auscultate atque operam date et mea dicta devorate.
<br>primum omnium servos tuos nos esse non negamus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>650</font>
<br>sed tibi si viginti minae argenti proferentur,
<br>quo nos vocabis nomine? <b>ARG.</b> Libertos. <b>LEON.</b> Non patronos?
<br><b>ARG.</b> Id potius. <b>LEON.</b> Viginti minae hic insunt in crumina,
<br>has ego, si vis, tibi dabo. <b>ARG.</b> Di te servassint semper,
<br>custos erilis, decus popli, thensaurus copiarum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>655</font>
<br>salus interioris ~ corporis amorisque imperator.
<br>hic pone, hic istam colloca cruminam in collo plane.
<br><b>LEON.</b> Nolo ego te, qui erus sis, mihi onus istuc sustinere.
<br><b>ARG.</b> Quin tu labore liberas te atque istam imponis in me?
<br><b>LEON.</b> Ego baiulabo, tu, ut decet dominum, ante me ito inanis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>660</font>
<br><b>ARG.</b> Quid nunc? <b>LEON.</b> Quid est? <b>ARG.</b> Quin tradis
huc cruminam pressatum
<br>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;umerum?
<br><b>LEON.</b> Hanc, cui daturu's hanc, iube petere atque orare mecum.
<br>nam istuc proclive est, quo iubes me plane collocare.
<br><b>PHIL.</b> Da, meus ocellus, mea rosa, mi anime, mea voluptas,
<br>Leonida, argentum mihi, ne nos diiunge amantis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>665</font>
<br><b>LEON.</b> Dic me igitur tuom passerculum, gallinam, coturnicem,
<br>agnellum, haedillum me tuom dic esse vel vitellum,
<br>prehende auriculis, compara labella cum labellis.
<br><b>ARG.</b> Ten osculetur, verbero? <b>LEON.</b> Quam vero indignum
visum est?
<br>at qui pol hodie non feres, ni genua confricantur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>670</font>
<br><b>ARG.</b> Quidvis egestas imperat: fricentur. dan quod oro?
<br><b>PHIL.</b> Age, mi Leonida, obsecro, fer amanti ero salutem,
<br>redime istoc beneficio te ab hoc, et tibi eme hunc isto argento.
<br><b>LEON.</b> Nimis bella es atque amabilis, et si hoc meum esset, hodie
<br>numquam me orares quin darem: illum te orare meliust,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>675</font>
<br>illic hanc mihi servandam dedit. ei sane bella belle.
<br>cape hoc sis, Libane. <b>ARG.</b> Furcifer, etiam me delusisti?
<br><b>LEON.</b> Numquam hercle facerem, genua ni tam nequiter fricares.
<br>age sis tu in partem nunciam hunc delude atque amplexare hanc.
<br><b>LIB.</b> Taceas, me spectes. <b>ARG.</b> Quin ad hunc, Philaenium,
adgredimur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>680</font>
<br>virum quidem pol optimum et non similem furis huius?
<br><b>LIB.</b> Inambulandum est: nunc mihi vicissim supplicabunt.
<br><b>ARG.</b> Quaeso hercle, Libane, sis erum tuis factis sospitari,
<br>da mi istas viginti minas. vides me amantem egere.
<br><b>LIB.</b> Videbitur. factum volo. redito huc conticinno.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>685</font>
<br>nunc istanc tantisper iube petere atque orare mecum.
<br><b>PHIL.</b> Amandone exorarier vis ted an osculando?
<br><b>LIB.</b> Enim vero utrumque. <b>P.</b> Ergo, obsecro, et tu utrumque
nostrum serva.
<br><b>ARG.</b> O Libane, mi patrone, mi trade istuc. magis decorumst
<br>libertum potius quam patronum onus in via portare.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>690</font>
<br><b>PHIL.</b> Mi Libane, ocellus aureus, donum decusque amoris,
<br>amabo, faciam quod voles, da istuc argentum nobis.
<br><b>LIB.</b> Dic igitur med aniticulam, columbam vel catellum,
<br>hirundinem, monerulam, passerculum putillum,
<br>fac proserpentem bestiam me, duplicem ut habeam linguam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>695</font>
<br>circumda torquem brachiis, meum collum circumplecte.
<br><b>ARG.</b> Ten complectatur, carnufex? <b>LIB.</b> Quam vero indignus
videor?
<br>ne istuc nequiquam dixeris tam indignum dictum in me,
<br>vehes pol hodie me, si quidem hoc argentum ferre speres.
<br><b>ARG.</b> Ten ego veham? <b>LIB.</b> Tun hoc feras argentum aliter
a me?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>700</font>
<br><b>ARG.</b> Perii hercle. si verum quidem et decorum erum vehere servom,
<br>inscende. <b>LIB.</b> Sic isti solent superbi subdomari.
<br>asta igitur, ut consuetus es puer olim. scin ut dicam?
<br>em sic. abi, laudo, nec te equo magis est equos ullus sapiens.
<br><b>ARG.</b> Inscende actutum. <b>LIB.</b> Ego fecero. hem quid istuc
est? ut tu incedis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>705</font>
<br>demam hercle iam de hordeo, tolutim ni badizas.
<br><b>ARG.</b> Amabo, Libane, iam sat est. <b>LIB.</b> Numquam hercle
hodie exorabis.
<br>nam iam calcari quadrupedo agitabo advorsum clivom,
<br>postidea ad pistores dabo, ut ibi cruciere currens.
<br>asta ut descendam nunciam in proclivi, quamquam nequam es.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>710</font>
<br><b>ARG.</b> Quid nunc, amabo? quoniam, ut est libitum, nos delusistis,
<br>datisne argentum? <b>LIB.</b> Si quidem mihi statuam et aram statuis
<br>atque ut deo mi hic immolas bovem: nam ego tibi Salus sum.
<br><b>LEON.</b> Etiam tu, ere, istunc amoves abs te atque ~ ipse me adgredere
<br>atque illa, sibi quae hic iusserat, mihi statuis supplicasque?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>715</font>
<br><b>ARG.</b> Quem te autem divom nominem? <b>LE.</b> Fortunam, atque
Obsequentem.
<br><b>ARG.</b> Iam istoc es melior. <b>LIB.</b> An quid est homini Salute
melius?
<br><b>ARG.</b> Licet laudem Fortunam, tamen ut ne Salutem culpem.
<br><b>PHIL.</b> Ecastor ambae sunt bonae. <b>ARG.</b> Sciam ubi boni quid
dederint.
<br><b>LEON.</b> Opta id quod ut contingat tibi vis. <b>ARG.</b> Quid si
optaro? <b>LE.</b> Eveniet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 720</font>
<br><b>ARG.</b> Opto annum hunc perpetuom mihi huius operas. <b>LEON.</b>
Impetrasti.
<br><b>ARG.</b> Ain vero? <b>LEON.</b> Certe inquam. <b>LI.</b> Ad me adi
vicissim atque experire.
<br>exopta id quod vis maxime tibi evenire: fiet.
<br><b>ARG.</b> Quid ego aliud exoptem amplius nisi illud cuius inopiast,
<br>viginti argenti commodas minas, huius quas dem matri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>725</font>
<br><b>LIB.</b> Dabuntur, animo sis bono face, exoptata optingent.
<br><b>ARG.</b> Vt consuevere, homines Salus frustratur et Fortuna.
<br><b>LEON.</b> Ego caput huic argento fui hodie reperiundo.
<br><b>LIB.</b> Ego pes fui. <b>ARG.</b> Quin nec caput nec pes sermoni
apparet.
<br>nec quid dicatis scire nec me cur ludatis possum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>730</font>
<br><b>LIB.</b> Satis iam delusum censeo. nunc rem ut est eloquamur.
<br>animum, Argyrippe, advorte sis. pater nos ferre hoc iussit
<br>argentum ad ted. <b>ARG.</b> Vt temperi opportuneque attulistis.
<br><b>LIB.</b> Hic inerunt viginti minae bonae, mala opera partae;
<br>has tibi nos pactis legibus dare iussit. <b>ARG.</b> Quid id est, quaeso?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>735</font>
<br><b>LIB.</b> Noctem huius et cenam sibi ut dares. <b>ARG.</b> Iube advenire
quaeso:
<br>meritissimo eius quae volet faciemus, qui hosce amores
<br>nostros dispulsos compulit. <b>LEON.</b> &lt;Patierin, Argyrippe, >
<br>patrem hanc amplexari tuom? <b>ARG.</b> Haec faciet facile ut patiar.
<br>Leonida, curre obsecro, patrem huc orato ut veniat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>740</font>
<br><b>LEON.</b> Iam dudum est intus. <b>ARG.</b> Hac quidem non venit.
<b>LE.</b>
Angiporto
<br>illac per hortum circum iit clam, ne quis se videret
<br>huc ire familiarium: ne uxor resciscat metuit.
<br>de argento si mater tua sciat ut sit factum &#151; <b>ARG.</b> Heia,
<br>bene dicite. <b>LIB.</b> Ite intro cito. <b>ARG.</b> Valete. &#151; <b>LEON.</b>
Et vos amate.&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>745</font>
</p>

<p class=shortborder></p>

<p>
<b>ACTVS IV</b>
</p>

<p>
<b>IV.i</b>
<br><b>DIABOLVS</b> Agedum istum ostende quem conscripsti syngraphum
<br>inter me et amicam et lenam. leges pellege.
<br>nam tu poeta es prorsus ad eam rem unicus.
<br><b>PARASITVS</b> Horrescet faxo lena, leges cum audiet.
<br><b>DIAB.</b> Age quaeso mi hercle translege. <b>PAR.</b> Audin? <b>DIAB.</b>
Audio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>750</font>
<br><b>PAR.</b> 'Diabolus Glauci filius Clearetae
<br>lenae dedit dono argenti viginti minas,
<br>Philaenium ut secum esset noctes et dies
<br>hunc annum totum.' <b>DIAB.</b> Neque cum quiquam alio quidem.
<br><b>PAR.</b> Addone? <b>DIAB.</b> Adde, et scribas vide plane et probe.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>755</font>
<br><b>PAR.</b> 'Alienum hominem intro mittat neminem.
<br>quod illa aut amicum aut patronum nominet,
<br>aut quod illa amicae *** amatorem praedicet,
<br>fores occlusae omnibus sint nisi tibi.
<br>in foribus scribat occupatam esse se.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>760</font>
<br>aut quod illa dicat peregre allatam epistulam,
<br>ne epistula quidem ulla sit in aedibus
<br>nec cerata adeo tabula; et si qua inutilis
<br>pictura sit, eam vendat: ni in quadriduo
<br>abalienarit, quo abs te argentum acceperit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>765</font>
<br>tuos arbitratus sit, comburas, si velis,
<br>ne illi sit cera, ubi facere possit litteras.
<br>vocet convivam neminem illa, tu voces;
<br>ad eorum ne quem oculos adiciat suos.
<br>si quem alium aspexit, caeca continuo siet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>770</font>
<br>tecum una potet, aeque pocla potitet:
<br>abs ted accipiat, tibi propinet, tu bibas,
<br>ne illa minus aut plus quam tu sapiat.' <b>DIAB.</b> Satis placet.
<br><b>PAR.</b> 'Suspiciones omnes ab se segreget.
<br>neque illaec ulli pede pedem homini premat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>775</font>
<br>cum surgat, neque &lt;cum> in lectum inscendat proximum,
<br>neque cum descendat inde, det cuiquam manum:
<br>spectandum ne cui anulum det neque roget.
<br>talos ne cuiquam homini admoveat nisi tibi.
<br>cum iaciat, 'te' ne dicat: nomen nominet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>780</font>
<br>deam invocet sibi quam libebit propitiam,
<br>deum nullum; si magis religiosa fuerit,
<br>tibi dicat: tu pro illa ores ut sit propitius.
<br>neque illa ulli homini nutet, nictet, annuat.
<br>post, si lucerna exstincta sit, ne quid sui&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>785</font>
<br>membri commoveat quicquam in tenebris.' <b>DIAB.</b> Optumest.
<br>ita scilicet facturam. verum in cubiculo&#151;
<br>deme istuc &#151; equidem illam moveri gestio.
<br>nolo illam habere causam et votitam dicere.
<br><b>PAR.</b> Scio, captiones metuis. <b>DIAB.</b> Verum. <b>PAR.</b>
Ergo ut iubes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>790</font>
<br>tollam. <b>DIAB.</b> Quid ni? <b>PAR.</b> Audi relicua. <b>DIAB.</b>
Loquere, audio.
<br><b>PAR.</b> 'Neque ullum verbum faciat perplexabile,
<br>neque ulla lingua sciat loqui nisi Attica.
<br>forte si tussire occepsit, ne sic tussiat,
<br>ut cuiquam linguam in tussiendo proserat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>795</font>
<br>quod illa autem simulet, quasi gravedo profluat,
<br>hoc ne sic faciat: tu labellum abstergeas
<br>potius quam cuiquam savium faciat palam.
<br>nec mater lena ad vinum accedat interim,
<br>nec ulli verbo male dicat. si dixerit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>800</font>
<br>haec multa ei esto, vino viginti dies
<br>ut careat.' <b>DIAB.</b> Pulchre scripsti. scitum syngraphum.
<br><b>PAR.</b> 'Tum si coronas, serta, unguenta iusserit
<br>ancillam ferre Veneri aut Cupidini,
<br>tuos servos servet, Venerine eas det an viro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>805</font>
<br>si forte pure velle habere dixerit,
<br>tot noctes reddat spurcas quot pure habuerit.'
<br>haec sunt non nugae, non enim mortualia.
<br><b>DIAB.</b> Placent profecto leges. sequere intro. &#151; <b>PAR.</b>
Sequor.&#151;</p>

<p>
<b>IV.ii</b>
<br><b>DIAB.</b> Sequere hac. egone haec patiar aut taceam? emori&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>810</font>
<br>me malim, quam haec non eius uxori indicem.
<br>ain tu? apud amicam munus adulescentuli
<br>fungare, uxori excuses te et dicas senem?
<br>praeripias scortum amanti atque argentum obicias
<br>lenae? suppiles clam domi uxorem tuam?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>815</font>
<br>suspendam potius me, quam tu haec tacita auferas.
<br>iam quidem hercle ad illam hinc ibo, quam tu propediem,
<br>nisi quidem illa ante occupassit te, effliges scio,
<br>luxuriae sumptus suppeditare ut possies.
<br><b>PAR.</b> Ego sic faciundum censeo: me honestiust,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>820</font>
<br>quam te palam hanc rem facere, ne illa existimet
<br>amoris causa percitum id fecisse te
<br>magis quam sua causa. <b>DIAB.</b> At pol qui dixti rectius.
<br>tu ergo fac ut illi turbas lites concias;
<br>cum suo sibi gnato unam ad amicam de die&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>825</font>
<br>potare, illam expilare &lt;narra>. <b>PAR.</b> Ne mone,
<br>ego istud curabo.&#151; <b>DIAB.</b> At ego te opperiar domi.&#151;
</p>

<p class=shortborder></p>

<p>
<b>ACTVS V</b>
</p>

<p>
<b>V.i</b>
<br>[<b>ARGYRIPPVS</b> Age decumbamus sis, pater. <b>DEMAENETVS</b> Vt
iusseris,
<br>mi gnate, ita fiet. <b>ARG.</b> Pueri, mensam adponite.]
<br><b>DEM.</b> Numquidnam tibi molestumst, gnate mi, si haec nunc mecum
accubat?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>830</font>
<br><b>ARG.</b> Pietas, pater, oculis dolorem prohibet. quamquam ego istanc
amo,
<br>possum equidem inducere animum, ne aegre patiar quia tecum accubat.
<br><b>DEM.</b> Decet verecundum esse adulescentem, Argyrippe. <b>ARG.</b>
Edepol, pater,
<br>merito tuo facere possum. <b>DEM.</b> Age ergo, hoc agitemus convivium
<br>vino ut sermone suavi. nolo ego metui, amari mavolo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>835</font>
<br>mi gnate, me abs te. <b>ARG.</b> Pol ego utrumque facio, ut aequom
est filium.
<br><b>DEM.</b> Credam istuc, si esse te hilarum videro. <b>A.</b> An tu
me tristem putas?
<br><b>D.</b> Putem ego, quem videam aeque esse maestum ut quasi dies si
dicta sit?
<br><b>ARG.</b> Ne dixis istuc. <b>DEM.</b> Ne sic fueris: ilico ego non
dixero.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>839-840</font>
<br><b>ARG.</b> Em aspecta: rideo. <b>DEM.</b> Vtinam male qui mihi volunt
sic rideant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>841</font>
<br><b>ARG.</b> Scio equidem quam ob rem me, pater, tu tristem credas nunc
tibi:
<br>quia istaec est tecum. atque ego quidem hercle ut verum tibi dicam,
pater,
<br>ea res me male habet; at non eo, quia tibi non cupiam quae velis;
<br>verum istam amo. aliam tecum esse equidem facile possum perpeti.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>845</font>
<br><b>D.</b> At ego hanc volo. <b>A.</b> Ergo sunt quae exoptas: mihi
quae ego exoptem volo.
<br><b>DEM.</b> Vnum hunc diem perpetere, quoniam tibi potestatem dedi,
<br>cum hac annum ut esses, atque amanti argenti feci copiam.
<br><b>A.</b> Em istoc me facto tibi devinxti. <b>D.</b> Quin te ergo hilarum
das mihi?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>849-850</font>
</p>

<p>
<b>V.ii</b>
<br><b>ARTEMONA</b> Ain tu meum virum hic potare, obsecro, cum filio&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>851</font>
<br>et ad amicam detulisse argenti viginti minas
<br>meoque filio sciente id facere flagitium patrem?
<br><b>PARASITVS</b> Neque divini neque mi humani posthac quicquam accreduas,
<br>Artemona, si huius rei me mendacem inveneris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>855</font>
<br><b>ART.</b> At scelesta ego praeter alios meum virum ~ frugi rata,
<br>siccum, frugi, continentem, amantem uxoris maxume.
<br><b>PAR.</b> At nunc dehinc scito illum ante omnes minimi mortalem preti,
<br>madidum, nihili, incontinentem atque osorem uxoris suae.
<br><b>ART.</b> Pol ni istaec vera essent, numquam faceret ea quae nunc
facit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>860</font>
<br><b>PAR.</b> Ego quoque hercle illum antehac hominem semper sum frugi
ratus,
<br>verum hoc facto sese ostendit, qui quidem cum filio
<br>potet una atque una amicam ductet, decrepitus senex.
<br><b>ART.</b> Hoc ecastor est quod ille it ad cenam cottidie.
<br>ait sese ire ad Archidemum, Chaeream, Chaerestratum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>865</font>
<br>Cliniam, Chremem, Cratinum, Diniam, Demosthenem:
<br>is apud scortum corruptelae est liberis, lustris studet.
<br><b>PAR.</b> Quin tu illum iubes ancillas rapere sublimen domum?
<br><b>ART.</b> Tace modo. ne &lt;ego> illum ecastor miserum habebo. <b>P.</b>
Ego istuc scio,
<br>ita fore illi dum quidem cum illo nupta eris. <b>ART.</b> Ego censeo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>870</font>
<br>~eum etiam hominem in senatu dare operam aut clientibus,
<br>ibi labore delassatum noctem totam stertere:
<br>ille opere foris faciendo lassus noctu &lt;ad me> advenit;
<br>fundum alienum arat, incultum familiarem deserit.
<br>is etiam corruptus porro suom corrumpit filium.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>875</font>
<br><b>PAR.</b> Sequere hac me modo, iam faxo ipsum hominem manifesto opprimas.
<br><b>ART.</b> Nihil ecastor est quod facere mavelim. <b>P.</b> Mane dum.
<b>A.</b>
Quid est?
<br><b>PAR.</b> Possis, si forte accubantem tuom virum conspexeris
<br>cum corona amplexum amicam, si videas, cognoscere?
<br><b>A.</b> Possum ecastor. <b>P.</b> Em tibi hominem. <b>A.</b> Perii.
<b>P.</b>
Paulisper mane.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>880</font>
<br>aucupemus ex insidiis clanculum quam rem gerant.
<br><b>ARG.</b> Quid modi, pater, amplexando facies? <b>DEM.</b> Fateor,
gnate mi&#151;
<br><b>ARG.</b> Quid fatere? <b>DEM.</b> Me ex amore huius corruptum oppido.
<br><b>PAR.</b> Audin quid ait? <b>ART.</b> Audio. <b>DEM.</b> Egon ut
non domo uxori meae
<br>subripiam in deliciis pallam quam habet, atque ad te deferam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>885</font>
<br>non edepol conduci possum vita uxoris annua.
<br><b>PAR.</b> Censen tu illum hodie primum ire adsuetum esse in ganeum?
<br><b>ART.</b> Ille ecastor suppilabat me, quod ancillas meas
<br>suspicabar atque insontis miseras cruciabam. <b>ARG.</b> Pater,
<br>iube dari vinum; iam dudum factum est cum primum bibi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>890</font>
<br><b>DEM.</b> Da, puere, ab summo. age tu interibi ab infimo da savium.
<br><b>ART.</b> Perii misera, ut osculatur carnufex, capuli decus.
<br><b>DEM.</b> Edepol animam suaviorem aliquanto quam uxoris meae.
<br><b>PHIL.</b> Dic amabo, an fetet anima uxoris tuae? <b>DEM.</b> Nauteam
<br>bibere malim, si necessum sit, quam illam oscularier.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>895</font>
<br><b>ART.</b> Ain tandem? edepol ne tu istuc cum malo magno tuo
<br>Dixisti in me. sine, revenias modo domum, faxo ut scias
<br>quid pericli sit dotatae uxori vitium dicere.
<br><b>PHIL.</b> Miser ecastor es. <b>ART.</b> Ecastor dignus est. <b>ARG.</b>
Quid ais, pater?
<br>ecquid matrem amas? <b>DEM.</b> Egone illam? nunc amo, quia non adest.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>900</font>
<br><b>ARG.</b> Quid cum adest? <b>D.</b> Periisse cupio. <b>P.</b> Amat
homo hic te, ut praedicat.
<br><b>ART.</b> Ne illa ecastor faenerato funditat: nam si domum
<br>redierit hodie, osculando ego ulciscar potissimum.
<br><b>ARG.</b> Iace, pater, talos, ut porro nos iaciamus. <b>DEM.</b>
Maxime.
<br>te, Philaenium, mihi atque uxoris mortem. hoc Venerium est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>905</font>
<br>pueri, plaudite et mi ob iactum cantharo mulsum date.
<br><b>ART.</b> Non queo durare. <b>PAR.</b> Si non didicisti fulloniam,
<br>non mirandum est. *** in oculos invadi optumum est.
<br><b>ART.</b> Ego pol vivam et tu istaec hodie cum tuo magno malo
<br>invocavisti. <b>PAR.</b> Ecquis currit pollictorem accersere?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>910</font>
<br><b>ARG.</b> Mater, salve. <b>ART.</b> Sat salutis. <b>PAR.</b> Mortuost
Demaenetus.
<br>tempus est subducere hinc me; pulchre hoc gliscit proelium.
<br>ibo ad Diabolum, mandata dicam facta ut voluerit,
<br>atque interea ut decumbamus suadebo, hi dum litigant.
<br>poste demum huc cras adducam ad lenam, ut viginti minas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>915</font>
<br>ei det, in partem hac amanti ut liceat ei potirier.
<br>Argyrippus exorari spero poterit, ut sinat
<br>sese alternas cum illo noctes hac frui. nam ni impetro,
<br>regem perdidi: ex amore tantum est homini incendium.&#151;
<br><b>ART.</b> Quid tibi hunc receptio ad te est meum virum? <b>PHIL.</b>
Pol me quidem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>920</font>
<br>miseram odio enicavit. <b>ART.</b> Surge, amator, i domum.
<br><b>DEM.</b> Nullus sum. <b>ART.</b> Immo es, ne nega, omnium &lt;unus>
pol nequissimus.
<br>at etiam cubat cuculus. surge, amator, i domum.
<br><b>DEM.</b> Vae mihi. <b>ART.</b> Vera hariolare. surge, amator, i
domum.
<br><b>DEM.</b> Abscede ergo paululum istuc. <b>ART.</b> Surge, amator,
i domum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>925</font>
<br><b>DEM.</b> Iam obsecro, uxor. <b>ART.</b> Nunc uxorem me esse meministi
tuam?
<br>modo, cum dicta in me ingerebas, odium, non uxor eram.
<br><b>DEM.</b> Totus perii. <b>ART.</b> Quid tandem? anima fetetne uxoris
tuae?
<br><b>DEM.</b> Murram olet. <b>ART.</b> Iam subrupuisti pallam, quam scorto
dares?
<br><b>PHIL.</b> Ecastor qui subrupturum pallam promisit tibi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>930</font>
<br><b>DEM.</b> Non taces? <b>ARG.</b> Ego dissuadebam, mater. <b>ART.</b>
Bellum filium.
<br>istoscine patrem aequom est mores liberis largirier?
<br>nilne te pudet? <b>DEM.</b> Pol, si aliud nil sit, tui me, uxor, pudet.
<br><b>ART.</b> Cano capite te cuculum uxor ex lustris rapit.
<br><b>DEM.</b> Non licet manere (cena coquitur) dum cenem modo?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>935</font>
<br><b>ART.</b> Ecastor cenabis hodie, ut dignus es, magnum malum.
<br><b>DEM.</b> Male cubandum est: iudicatum me uxor abducit domum.
<br><b>ARG.</b> Dicebam, pater, tibi, ne matri consuleres male.
<br><b>PHIL.</b> De palla memento, amabo. <b>DEM.</b> Iuben hanc hinc abscedere?
<br><b>ART.</b> I domum. <b>PHIL.</b> Da savium etiam prius quam abis.
<b>DEM.</b>
I in crucem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>940</font>
<br><b>PHIL.</b> Immo intro potius. sequere hac me, mi anime. <b>ARG.</b>
Ego vero sequor.
</p>

<p>
<b>GREX</b>
</p>

<p>
Hic senex si quid clam uxorem suo animo fecit volup,
<br>neque novom neque mirum fecit nec secus quam alii solent;
<br>nec quisquam est tam ingenio duro nec tam firmo pectore,
<br>quin ubi quicque occasionis sit sibi faciat bene.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>945</font>
<br>nunc si voltis deprecari huic seni ne vapulet,
<br>remur impetrari posse, plausum si clarum datis.
</P>

<div class="footer">
	<p>
		<a href="/plautus.html">Plautus</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY>
</HTML>