<html>
	<head>
		<title>
			Plautus: Stichus
		</title>
		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>
<p class=pagehead>T. MACCI PLAVTI STICHVS</p>

<p class=border></p>

<p>
<b>STICHVS</B>
</p>

<p>
<b>GRAECA ADELPHOE MENANDRU</B>
</p>

<p>
<b>ACTA LUDIS PLEBEIS</B><br>
<b>CN. BAEBIO C. TERENTIO AED. PL.</B>
</p>

<p>
<b>T. PUBLILIUS PELLIO</B><br>
<b>MARCIPOR OPPII</B>
</p>

<p>
<b>TIBIIS SARRANIS TOTAM</B>
</p>

<p>
<b>C. SULPICIO C. AURELIO COS.</B>
</p>

<p>
<b>PERSONAE</B><b></B>
</p>

<p>
<b>PANEGYRIS VXOR EPIGNOMI</B><br>
<b>SOROR VXOR PAMPHILIPPI</B><br>
<b>ANTIPHO SENEX</B><br>
<b>GELASIMVS PARASITVS</B><br>
<b>CROCOTIVM ANCILLA</B><br>
<b>PINACIVM PVER</B><br>
<b>EPIGNOMVS</B><br>
<b>PAMPHILIPPVS</B><br>
<b>STICHVS SERVVS</B><br>
<b>SANGARINVS SERVVS</B><br>
<b>STEPHANIVM ANCILLA</B>
</p>

<p class=shortborder></p>

<p>
<b>ARGVMENTVM I</B>
</p>

<p>
Duas sorores simul in matrimonium<br>
duo fratres ducunt. post re confracta duo<br>
rem quaerunt peregre, qui paupertatem levent.<br>
ibi absunt peregrinantes per triennium.<br>
sorores nolunt prodere absentes viros.<br>
pater castigat propter eam rem filias;<br>
sed ei persuadent, aliis ne se conlocet.<br>
reveniunt opibus aucti ad uxores viri;<br>
facete reduces ludunt. potant servuli.
</p>

<p>
<b>ARGVMENTVM II</B>
</p>

<p>
Senex castigat filias, quod eae viros<br>
Tam perseverent peregrinantis pauperes<br>
Ita sustinere fratres neque relinquere;<br>
Contraque verbis delenitur commodis,<br>
Habere ut sineret quos semel nactae forent.<br>
Viri reveniunt opibus aucti trans mare;<br>
Suam quisque retinet, ac Sticho ludus datur.
</p>

<p class=shortborder></p>

<p>
<b>ACTVS I</B>
</p>

<p>
<b>I.i</B><br>
<b>PANEGYRIS</B> Credo ego miseram&nbsp;&nbsp;&nbsp;&nbsp;&nbsp;&nbsp;&nbsp;&nbsp;<br>
fuisse Penelopam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1a<br>
soror, suo ex animo,<br>
quae tam diu vidua&nbsp;&nbsp;&nbsp;&nbsp;&nbsp;&nbsp;&nbsp;&nbsp;2a<br>
viro suo caruit;<br>
nam nos eius animum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;3a<br>
de nostris factis noscimus, quarum viri hinc apsunt,<br>
quorumque nos negotiis apsentum, ita ut aequom est,<br>
sollicitae noctes et dies, soror, sumus semper.<br>
<b>SOROR</B> Nostrum officium<br>
nos facere aequomst,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;7a<br>
neque id magis facimus<br>
quam nos monet pietas. 8a<br>
sed hic, soror, asside dum: multa volo tecum<br>
loqui de re viri. <b>PAN.</B> Salvene, amabo?<br>
<b>SOR.</B> Spero quidem et volo; sed hoc, soror, crucior,<br>
patrem tuom meumque adeo, unice qui unus ~<br>
civibus ex omnibus probus perhibetur,<br>
eum nunc improbi viri officio uti,<br>
viris qui tantas apsentibus nostris&nbsp;&nbsp;&nbsp;&nbsp;&nbsp;&nbsp;&nbsp;&nbsp;15<br>
facit iniurias immerito<br>
nosque ab eis abducere volt.<br>
haec res vitae me, soror, saturant,<br>
haec mihi dividiae et senio sunt.<br>
<b>PAN.</B> Ne lacruma, soror, neu tuo id animo&nbsp;&nbsp;20<br>
fac quod tibi tuos pater facere minatur:<br>
spes est eum melius facturum.<br>
novi ego illum: ioculo istaec dicit,<br>
neque ille sibi mereat Persarum<br>
montis, qui esse aurei perhibentur,&nbsp;&nbsp;25<br>
ut istuc faciat quod tu metuis.<br>
tamen si faciat, minime irasci<br>
decet, neque id immerito eveniet.<br>
nam viri nostri domo ut abierunt,<br>
hic tertius annus. <b>SOR.</B> Ita ut memoras.&nbsp;&nbsp;30<br>
<b>PAN.</B> Quom ipsi interea vivant, valeant,<br>
ubi sint, quid agant, ecquid agant,<br>
neque participant nos, neque redeunt.<br>
<b>SOR.</B> An id doles, soror, quia illi suom officium&nbsp;&nbsp;&nbsp;34-35<br>
non colunt, quom tu tuom facis? <b>PAN.</B> Ita pol.&nbsp;&nbsp;&nbsp;36<br>
<b>SOR.</B> Tace sis, cave sis audiam ego istuc<br>
posthac ex te. <b>PAN.</B> Nam quid iam?<br>
<b>SOR.</B> Quia pol meo animo omnis sapientis<br>
suom officium aequom est colere et facere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;40<br>
quam ob rem ego te hoc, soror, tametsi es maior,<br>
moneo, ut tuom memineris officium:<br>
etsi illi improbi sint atque aliter<br>
nobis faciant quam aequomst, tam pol<br>
ne quid magis simus *** omnibus obnixe opibus&nbsp;&nbsp;&nbsp;45<br>
nostrum officium meminisse decet.<br>
<b>PAN.</B> Placet; taceo. <b>SOR.</B> At memineris facito.<br>
[<b>PAN.</B> Nolo ego, soror, me credi esse immemorem viri,<br>
neque ille eos honores, mihi quos habuit, perdidit;<br>
nam pol mihi grata acceptaque eiust benignitas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;50<br>
et me quidem haec condicio nunc non paenitet,<br>
neque est cur [non] studeam has nuptias mutarier;<br>
verum postremo in patris potestate est situm:<br>
faciendum id nobis quod parentes imperant.<br>
<b>SOR.</B> Scio, atque in cogitando maerore augeor,&nbsp;&nbsp;&nbsp;&nbsp;&nbsp;&nbsp;55<br>
nam propemodum iam ostendit suam sententiam.<br>
<b>PAN.</B> Igitur quaeramus, nobis quid facto usus sit.]
</p>

<p>
<b>I.ii</B><br>
<b>ANTIPHO</B> Qui manet ut moneatur semper servos homo officium suom<br>
nec voluntate id facere meminit, servos is habitu hau probust.<br>
vos meministis quot kalendis petere demensum cibum:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;60<br>
qui minus meministis quod opus sit facto facere in aedibus?<br>
iam quidem in suo quicque loco nisi erit mihi situm supellectilis,<br>
quom ego revortar, vos monimentis commonefaciam bubulis.<br>
non homines habitare mecum mi hic videntur, sed sues.<br>
facite sultis, nitidae ut aedes meae sint, quom redeam domum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;65<br>
iam ego domi adero: ad meam maiorem filiam inviso modo;<br>
siquis me quaeret, inde vocatote aliqui; aut iam egomet hic ero.<br>
<b>SOR.</B> Quid agimus, soror, si offirmabit pater adversum nos? <b>PAN.</B>
Pati<br>
nos oportet quod ille faciat, cuius potestas plus potest.<br>
exorando, haud adversando sumendam operam censeo:&nbsp;&nbsp;&nbsp;&nbsp;&nbsp;&nbsp;&nbsp;&nbsp;70<br>
gratiam per si petimus, spero ab eo impetrassere;<br>
adversari sine dedecore et scelere summo haud possumus,<br>
neque equidem id factura neque tu ut facias consilium dabo,<br>
verum ut exoremus. novi ego nostros: exorabilest.<br>
<b>ANT.</B> Principium ego quo pacto cum illis occipiam, id ratiocinor:&nbsp;&nbsp;&nbsp;&nbsp;&nbsp;&nbsp;75<br>
utrum ego perplexim lacessam oratione ad hunc modum,<br>
quasi numquam quicquam in eas simulem, quasi nil indaudiverim<br>
eas in se meruisse culpam, an potius temptem saeviter,<br>
[an minaciter. scio litis fore, ego meas novi optume.]<br>
si manere hic sese malint potius quam alio nubere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;80<br>
non faciam. quid mi opust decurso aetatis spatio cum meis<br>
gerere bellum, quom nil, quam ob rem id faciam, meruisse arbitror?<br>
minime, nolo turbas, sed hoc mihi optumum factu arbitror:<br>
[sic faciam: adsimulabo quasi quam culpam in sese admiserint.]<br>
perplexabiliter earum hodie perpavefaciam pectora;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;85<br>
post id [agam] igitur deinde, ut animus meus erit, faciam palam.<br>
multa scio faciunda verba. ibo intro. sed apertast foris.<br>
<b>SOR.</B> Certo enim mihi paternae vocis sonitus auris accidit.<br>
<b>PAN.</B> Is est ecastor. ferre advorsum homini occupemus osculum.<br>
<b>SOR.</B> Salve, mi pater. <b>ANT.</B> Et vos ambae. ilico agite
assidite.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;90<br>
<b>SOR.</B> Osculum &#151; <b>ANT.</B> Sat est osculi mihi vostri. <b>PAN.</B>
Qui, amabo, pater?<br>
<b>ANT.</B> Quia ita meae animae salsura evenit. <b>SOR.</B> Asside
hic, pater.<br>
<b>ANT.</B> Non sedeo istic, vos sedete; ego sedero in subsellio.<br>
<b>PAN.</B> Mane pulvinum. <b>ANT.</B> Bene procuras. mihi satis sic
fultumst. sede.<br>
<b>SOR.</B> Sine, pater. <b>ANT.</B> Quid opust? <b>PAN.</B> Opust.
<b>ANT.</B>
Morem tibi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;95<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;geram. atque hoc est satis.<br>
<b>SOR.</B> Numquam enim nimis curare possunt suom parentem filiae.<br>
quem aequiust nos potiorem habere quam te? postidea, pater,<br>
viros nostros, quibus tu voluisti esse nos matres familias.<br>
<b>ANT.</B> Bonas ut aequomst facere facitis, quom tamen apsentis viros<br>
proinde habetis quasi praesentes sint. <b>SOR.</B> Pudicitiast, pater,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;100<br>
eos nos magnificare, qui nos socias sumpserunt sibi.<br>
<b>ANT.</B> Num quis hic est alienus nostris dictis auceps auribus?<br>
<b>PAN.</B> Nullus praeter nosque teque. <b>ANT.</B> Vostrum animum
adhiberi volo;<br>
nam ego ad vos nunc imperitus rerum et morum mulierum,<br>
discipulus venio ad magistras: quibus matronas moribus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;105<br>
quae optumae sunt, esse oportet? sed utraque ut dicat mihi.<br>
<b>SOR.</B> Quid istuc est quod huc exquaesitum mulierum mores venis?<br>
<b>ANT.</B> Pol ego uxorem quaero, postquam vostra mater mortuast.<br>
<b>SOR.</B> Facile invenies et peiorem et peius moratam, pater,<br>
quam illa fuit: meliorem neque tu reperies neque sol videt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;110<br>
<b>ANT.</B> At ego ex te exquaero atque ex istac tua sorore. <b>SOR.</B>
Edepol pater,<br>
scio ut oportet esse: si sint &#151; ita ut ego aequom censeo.<br>
<b>A.</B> Volo scire ergo, ut aequom censes. <b>S.</B> Vt, per urbem
quom ambulent,<br>
omnibus os opturent, ne quis merito male dicat sibi.<br>
<b>ANT.</B> Dic vicissim nunciam tu. <b>PAN.</B> Quid vis tibi dicam,
pater?&nbsp;&nbsp;&nbsp;115<br>
<b>ANT.</B> Vbi facillime spectatur mulier, quae ingenio est bono?<br>
<b>PAN.</B> Quoi male faciundi est potestas, quae ne id faciat temperat.<br>
[<b>ANT.</B> Hau male istuc. age tu altera, utra sit condicio pensior,<br>
virginemne an viduam habere? <b>SOR.</B> Quanta mea sapientiast,<br>
ex malis multis malum quod minimumst, id minimest malum.]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;120<br>
<b>ANT.</B> Qui potest mulier vitare vitiis? <b>SOR.</B> Vt cottidie<br>
pridie caveat ne faciat quod pigeat postridie.<br>
<b>ANT.</B> Quae tibi mulier videtur multo sapientissuma?<br>
<b>PAN.</B> Quae tamen, cum res secundae sunt, se poterit noscere,<br>
et illa quae aequo animo patietur sibi esse peius quam fuit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;125<br>
<b>ANT.</B> Edepol vos lepide temptavi vostrumque ingenium ingeni.<br>
sed hoc est quod ad vos venio quodque esse ambas conventas volo:<br>
mi auctores ita sunt amici, ut vos hinc abducam domum.<br>
<b>SOR.</B> At enim nos, quarum res agitur, aliter auctores sumus.<br>
nam aut olim, nisi tibi placebant, non datas oportuit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;130<br>
aut nunc non aequomst abduci, pater, illisce apsentibus.<br>
<b>ANT.</B> Vosne ego patiar cum mendicis nuptas me vivo viris?<br>
<b>SOR.</B> Placet ille meus mihi mendicus: suos rex reginae placet.<br>
idem animust in paupertate qui olim in divitiis fuit:<br>
[<b>ANT.</B> Vosne latrones et mendicos homines magni penditis?&nbsp;&nbsp;&nbsp;135<br>
<b>SOR.</B>] non tu me argento dedisti, opinor, nuptum, sed viro.<br>
<b>ANT.</B> Quid illos exspectatis, qui abhinc iam abierunt triennium?<br>
quin vos capitis condicionem ex pessuma primariam?<br>
<b>PAN.</B> Stultitiast, pater, venatum ducere invitas canes.<br>
hostis est uxor, invita quae viro nuptum datur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;140<br>
<b>ANT.</B> Certumne est neutram vostrarum persequi imperium patris?<br>
<b>PAN.</B> Persequimur, nam quo dedisti nuptum, abire nolumus.<br>
<b>ANT.</B> Bene valete. ibo atque amicis vostra consilia eloquar.<br>
<b>PAN.</B> Probiores credo arbitrabunt, si probis narraveris.<br>
<b>ANT.</B> Curate igitur familiarem rem ut potestis. <b>PAN.</B> Optume,&nbsp;&nbsp;&nbsp;145<br>
nunc places, quom recte monstras; nunc tibi auscultabimus.<br>
nunc, soror, abeamus intro. <b>SOR.</B> Immo intervisam domum.<br>
si a viro tibi forte veniet nuntius, facito ut sciam. &#151;<br>
<b>PAN.</B> Neque ego te celabo, neque tu me celassis quod scias.<br>
eho, Crocotium, i, parasitum Gelasimum huc arcessito,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;150<br>
tecum adduce; nam illum ecastor mittere ad portum volo,<br>
si quae forte ex Asia navis heri aut hodie venerit.<br>
nam dies totos apud portum servos unus assidet;<br>
sed tamen volo intervisi. propera atque actutum redi. &#151;
</p>

<p>
<b>I.iii</B><br>
<b>GELASIMVS</B> Famem ego fuisse suspicor matrem mihi, 155<br>
nam postquam natus sum, satur numquam fui.<br>
neque quisquam melius referet matri gratiam<br>
[quam ego meae matri refero invitissimus.]&nbsp;&nbsp;&nbsp;&nbsp;&nbsp;&nbsp;&nbsp;&nbsp;157a<br>
neque rettulit, quam ego refero meae matri Fami.<br>
nam illa me in alvo menses gestavit decem,<br>
at ego illam in alvo gesto plus annos decem.&nbsp;&nbsp;&nbsp;160<br>
atque illa puerum me gestavit parvolum,<br>
quo minus laboris cepisse illam existumo:<br>
ego non pauxillulam in utero gesto famem,<br>
verum hercle multo maximam et gravissimam;<br>
uteri dolores mihi oboriuntur cotidie, ~&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;165<br>
sed matrem parere nequeo, nec quid agam scio.<br>
atque auditavi saepe hoc volgo dicier,<br>
solere elephantum gravidam perpetuos decem<br>
esse annos; eius ex semine haec certost fames,<br>
nam iam complures annos utero haeret meo.&nbsp;&nbsp;&nbsp;170<br>
nunc si ridiculum hominem quaerat quispiam,<br>
venalis ego sum cum ornamentis omnibus;<br>
inanimentis explementum quaerito.<br>
Gelasimo nomen mi indidit parvo pater,<br>
quia inde iam a pausillo puero ridiculus fui. ~&nbsp; 175<br>
propter pauperiem hoc adeo nomen repperi,<br>
eo quia paupertas fecit ridiculus forem;<br>
nam illa artis omnis perdocet, ubi quem attigit.<br>
per annonam caram dixit me natum pater:<br>
propterea, credo, nunc essurio acrius.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;180<br>
sed generi nostro haec redditast benignitas:<br>
nulli negare soleo, siquis me essum vocat.<br>
oratio una interiit hominum pessume,<br>
atque optuma hercle meo animo et scitissuma,<br>
qua ante utebantur: 'veni illo ad cenam, sic face, 185<br>
promitte vero, ne gravare. est commodum?<br>
volo inquam fieri, non amittam quin eas.'<br>
nunc reppererunt iam ei verbo vicarium<br>
(nihili quidem hercle verbumst ac vilissimum):<br>
'vocem te ad cenam, nisi egomet cenem foris.'&nbsp;&nbsp;&nbsp;190<br>
ei hercle ego verbo lumbos diffractos velim,<br>
ni vere perierit, si cenassit domi.<br>
haec verba subigunt me uti mores barbaros<br>
discam atque ut faciam praeconis compendium<br>
itaque auctionem praedicem, ipse ut venditem.&nbsp;&nbsp;&nbsp;195<br>
<b>CROCOTIVM</B> Hic illest parasitus, quem arcessitum missa sum.<br>
quae loquitur auscultabo prius quam conloquar.<br>
<b>GEL.</B> Sed curiosi sunt hic complures mali,<br>
alienas res qui curant studio maximo,<br>
quibus ipsis nullast res, quam procurent, sua:&nbsp;&nbsp;&nbsp;&nbsp;&nbsp;&nbsp;&nbsp;&nbsp;200<br>
ei quando quem auctionem facturum sciunt,<br>
adeunt, perquirunt quid sit causae ilico:<br>
alienum aes cogat an pararit praedium,<br>
uxorin sit reddenda dos divortio.<br>
eos omnis tametsi hercle haud indignos iudico&nbsp;&nbsp;205<br>
qui multum miseri sint, laborent, nil moror:<br>
dicam auctionis causam, ut damno gaudeant;<br>
nam curiosus nemo est quin sit malevolus.<br>
[ipse egomet quam ob rem auctionem praedicem]&nbsp; 208a<br>
damna evenerunt maxuma misero mihi,<br>
ita me mancupia miserum adfecerunt male,<br>
potationes plurumae demortuae,<br>
quot adeo cenae, quas deflevi, mortuae,<br>
quot potiones mulsi, quae autem prandia,<br>
quae inter continuom perdidi triennium.<br>
prae maerore adeo miser atque aegritudine&nbsp;&nbsp;215<br>
consenui; paene sum fame emortuos.<br>
<b>CROC.</B> Ridiculus aeque nullus est quando esurit.<br>
<b>GEL.</B> Nunc auctionem facere decretumst mihi:<br>
foras necessumst quidquid habeo vendere.<br>
adeste sultis, praeda erit praesentium.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;220<br>
logos ridiculos vendo. age licemini.<br>
qui cena poscit? ecqui poscit prandio?<br>
hercle aestumavi prandio, cena tibi.<br>
ehem, adnuistin? nemo meliores dabit.<br>
[nulli meliores esse parasito sinam.]&nbsp;&nbsp;&nbsp;&nbsp;&nbsp;&nbsp;&nbsp;&nbsp;225<br>
vel unctiones Graecas sudatorias<br>
vendo vel alias malacas, crapularias;<br>
cavillationes, adsentatiunculas<br>
ac perieratiunculas parasiticas;<br>
robiginosam strigilem, ampullam rubidam,&nbsp;&nbsp;230<br>
parasitum inanem quo recondas reliquias.<br>
haec veniisse iam opus est quantum potest,<br>
ut decumam partem Herculi polluceam.<br>
<b>CROC.</B> Ecastor auctionem haud magni preti.&nbsp;&nbsp;234-235<br>
adhaesit homini ad infimum ventrem fames.&nbsp; 236<br>
adibo ad hominem. <b>GEL.</B> Quis haec est quae advorsum it mihi?<br>
Epignomi ancilla haec quidem est Crocotium.<br>
<b>CROC.</B> Gelasime, salve. <b>GEL.</B> Non id est nomen mihi.<br>
<b>CROC.</B> Certo mecastor id fuit nomen tibi.&nbsp;&nbsp;&nbsp;240<br>
<b>GEL.</B> Fuit disertim, verum id usu perdidi:<br>
nunc Miccotrogus nomine e vero vocor.<br>
<b>C.</B> ~ Eu ecastor, risi te hodie multum. <b>G.</B> Quando aut
quo in loco?<br>
<b>CROC.</B> Hic quom auctionem praedicabas, <b>GEL.</B> Pessuma,&nbsp;&nbsp;&nbsp;244-245<br>
eho an audivisti? <b>CROC.</B> Te quidem dignissumam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;246<br>
<b>G.</B> Quo nunc is? <b>C.</B> Ad te. <b>G.</B> Quid venis? <b>C.</B>
Panegyris<br>
rogare iussit ted ut opere maximo,<br>
mecum simitu ut ires ad sese domum.<br>
<b>GEL.</B> Ego illo mehercle vero eo quantum potest.&nbsp; 250<br>
iamne exta cocta sunt? quot agnis fecerat?<br>
<b>CROC.</B> Illa quidem nullum sacrificavit. <b>GEL.</B> Quo modo?<br>
quid igitur me volt? <b>CROC.</B> Tritici modios decem<br>
rogare, opinor [te volt]. <b>GEL.</B> Mene, ut ab sese petam?<br>
<b>CROC.</B> Immo ut a vobis mutuom nobis dares.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;255<br>
<b>GEL.</B> Nega esse quod dem nec mihi nec mutuom,<br>
neque aliud quicquam nisi hoc quod habeo pallium;<br>
linguam quoque etiam vendidi datariam. <b>CROC.</B> Au,<br>
nullan tibi lingua est? <b>GEL.</B> Quae quidem dicat 'dabo';&nbsp;&nbsp;&nbsp;259-260<br>
ventri reliqui eccam aliam quae dicat 'cedo'. 261<br>
<b>CROC.</B> Malum quidem si vis &#151; <b>GEL.</B> Haec eadem dicit tibi.<br>
<b>CROC.</B> Quid nunc? ituru's an non? <b>GEL.</B> Abi sane domum,<br>
iam illo venturum dicito. propera atque abi. &#151;&nbsp;&nbsp;&nbsp;264-265<br>
demiror quid illaec me ad se arcessi iusserit,&nbsp;&nbsp;266<br>
quae numquam iussit me ad se arcessi ante hunc diem,<br>
postquam vir abiit eius. miror quid siet,<br>
nisi ut periclum fiat: visam quid velit.<br>
sed eccum Pinacium eius puerum. hoc vide,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;270<br>
satin ut facete,&nbsp; &lt;aeque> atque ex pictura, astitit?<br>
ne iste edepol vinum poculo pauxillulo<br>
saepe exanclavit submerum scitissume.
</p>

<p class=shortborder></p>

<p>
<b>ACTVS II</B>
</p>

<p>
<b>II.i</B><br>
<b>PINACIVM</B> Mercurius, Iovis qui nuntius perhibetur, numquam aeque
patri<br>
suo nuntium lepidum attulit quam ego nunc meae erae nuntiabo:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;275<br>
itaque onustum pectus porto laetitia lubentiaque<br>
neque lubet nisi gloriose quicquam proloqui profecto.<br>
amoenitates omnium venerum et venustatum adfero<br>
ripisque superat mi atque abundat pectus laetitia meum.<br>
propera, Pinacium, pedes hortare, honesta dicta factis&nbsp;&nbsp;&nbsp;&nbsp;&nbsp;&nbsp;&nbsp;&nbsp;280<br>
(nunc tibi potestas adipiscendist gloriam laudem decus)<br>
eraeque egenti subveni, [benefacta maiorum tuom]<br>
quae misera in exspectatione est Epignomi adventum viri.<br>
proinde ut decet, amat virum suom, cupide expetit. nunc, Pinacium,<br>
age ut placet, curre ut lubet, cave quemquam flocci feceris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;285<br>
cubitis depulsa de via, tranquillam concinna viam;<br>
si rex obstabit obviam, regem ipsum prius pervortito.<br>
<b>GEL.</B> Quidnam dicam Pinacium<br>
lascivibundum tam lubentem currere?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;288a<br>
harundinem fert sportulamque et hamulum piscarium.<br>
<b>PIN.</B> Sed tandem, opinor, aequiust eram mihi esse supplicem<br>
atque oratores mittere ad me donaque ex auro et quadrigas,<br>
qui vehar, nam pedibus ire non queo. ergo iam revortar.<br>
ad me adiri et supplicari egomet mi aequom censeo.<br>
an vero nugas censeas, nihil esse quod ego nunc scio?<br>
tantum a portu adporto bonum, tam gaudium grande adfero,&nbsp;&nbsp;295<br>
vix ipsa domina hoc, nisi sciat, exoptare ab deis audeat.<br>
nunc ultro id deportem? hau placet, neque id viri officium arbitror.<br>
sic hoc videtur mihi magis meo convenire huic nuntio:<br>
adversum veniat, opsecret, se ut nuntio hoc impertiam;<br>
secundas fortunas decent superbiae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;300<br>
sed tandem cum recogito, qui potuit scire haec scire me?<br>
non enim possum quin revortar, quin loquar, quin edissertem<br>
eramque ex maerore eximam, bene facta maiorum meum<br>
exaugeam atque illam augeam insperato opportuno bono:<br>
contundam facta Talthubi contemnamque omnis nuntios;&nbsp;&nbsp;&nbsp;&nbsp;&nbsp;&nbsp;&nbsp;&nbsp;305<br>
simulque [ad] cursuram meditabor [me] ad ludos Olympios.<br>
sed spatium hoc occidit: brevest curriculo; quam me paenitet.<br>
quid hoc? occlusam ianuam video. ibo et pultabo fores.<br>
aperite atque adproperate, fores facite ut pateant, removete moram;<br>
nimis haec res sine cura geritur. vide quam dudum hic asto et pulto.&nbsp;&nbsp;310<br>
somnone operam datis? experiar, fores an cubiti ac pedes plus valeant.<br>
nimis vellem hae fores erum fugissent, ea causa ut haberent ma&lt;lum
mag>num;<br>
defessus sum pultando.<br>
hoc postremumst. vae vobis.<br>
<b>GEL.</B> Ibo atque hunc compellabo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;315<br>
salvos sis. <b>PIN.</B> Et tu salve.<br>
<b>GEL.</B> Iam tu piscator factu's?<br>
<b>PIN.</B> Quam pridem non edisti?<br>
<b>G.</B> Vnde is? quid fers? quid festinas? <b>P.</B> Tua quod nil
refert, ne cures.&nbsp;&nbsp;&nbsp;319-320<br>
<b>G.</B> Quid istic inest? <b>P.</B> Quas tu edes colubras. <b>G.</B>
Quid tam iracundu's? <b>PIN.</B> Si in te&nbsp; 321<br>
pudor adsit, non me appelles.<br>
<b>GEL.</B> Possum scire ex te verum?<br>
<b>PIN.</B> Potes: hodie non cenabis.&nbsp;&nbsp;&nbsp;324-325
</p>

<p>
<b>II.ii</B><br>
<b>PANEGYRIS</B> Quisnam, opsecro, has frangit fores? ubi est?&nbsp;&nbsp;326<br>
tun haec facis? tun mihi huc hostis venis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;326a<br>
<b>GEL.</B> Salve, tuo arcessitu venio huc. <b>PAN.</B> Ean gratia
fores effringis?<br>
<b>GEL.</B> Tuos inclama, tui delinquont: ego quid me velles visebam;<br>
nam me quidem harum miserebat. <b>PIN.</B> Ergo auxilium propere latumst.<br>
<b>PA.</B> Quisnam hic loquitur tam prope nos? <b>PI.</B> Pinacium.
<b>PA.</B>
Vbi is est?&nbsp;&nbsp;330<br>
<b>PIN.</B> Respice ad me et relinque egentem parasitum, Panegyris.<br>
<b>PAN.</B> Pinacium. <b>PIN.</B> Istuc indiderunt nomen maiores mihi.<br>
<b>PAN.</B> Quid agis? <b>PIN.</B> Quid agam rogitas? <b>PAN.</B> Quidni
rogitem? <b>PIN.</B><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Quid mecum est tibi?<br>
<b>PAN.</B> Mein fastidis, propudiose? eloquere propere, Pinacium.<br>
<b>PI.</B> Iube me omittere igitur hos, qui retinent. <b>PA.</B> Qui
retinent? <b>PI. </B>Rogas?&nbsp;&nbsp;335<br>
omnia membra lassitudo mihi tenet. <b>PAN.</B> Linguam quidem<br>
sat scio tibi non tenere. <b>PIN.</B> Ita celeri curriculo fui<br>
propere a portu, tui honoris causa. <b>PAN.</B> Ecquid adportas boni?<br>
<b>PIN.</B> Nimio ~ inparti multo tanto plus quam speras. <b>PAN.</B>
Salva sum.<br>
<b>PIN.</B> At ego perii, quoi medullam lassitudo perbibit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;340<br>
<b>GEL.</B> Quid ego, quoi misero medullam ventris percepit fames.<br>
<b>PAN.</B> Ecquem convenisti? <b>PIN.</B> Multos. <b>PAN.</B> At virum?
<b>PIN.</B>
Equidem plurimos:<br>
verum ex multis nequiorem nullum quam hic est. <b>GEL.</B> Quo modo?<br>
iam dudum ego istum patior dicere iniuste mihi.<br>
praeterhac si me inritassis &#151; <b>PIN.</B> Edepol essuries male.&nbsp;&nbsp;&nbsp;&nbsp;&nbsp;&nbsp;&nbsp;&nbsp;345<br>
<b>GEL.</B> Animum inducam, ut istuc verum te elocutum esse arbitrer.<br>
<b>PIN.</B> Munditias volo fieri. ecferte huc scopas simulque harundinem,<br>
ut operam omnem araneorum perdam et texturam improbem<br>
deiciamque eorum omnis telas. <b>GEL.</B> Miseri algebunt postea.<br>
<b>PIN.</B> Quid? illos itidemne esse censes quasi te, cum veste unica?&nbsp;&nbsp;&nbsp;&nbsp;&nbsp;&nbsp;&nbsp;&nbsp;350<br>
cape illas scopas. <b>GEL.</B> Capiam. <b>PIN.</B> Hoc egomet, tu hoc
converre. <b>GEL.</B><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ego fecero.<br>
<b>PIN.</B> Ecquis huc effert nassiternam cum aqua? <b>GEL.</B> Sine
suffragio<br>
populi tamen aedilitatem hic quidem gerit. <b>PIN.</B> Age tu ocius<br>
~ pinge, humum consperge ante aedis. <b>G.</B> Faciam. <b>P.</B> Factum
oportuit.<br>
ego hinc araneas de foribus deiciam et de pariete.&nbsp;&nbsp;&nbsp;&nbsp;&nbsp;&nbsp;&nbsp;&nbsp;355<br>
<b>GEL.</B> Edepol rem negotiosam. <b>PAN.</B> Quid sit, nil etiam
scio,<br>
nisi forte hospites venturi sunt. <b>PIN.</B> &lt;Vos> lectos sternite.<br>
<b>GEL.</B> Principium placet de lectis. <b>PIN.</B> Alii ligna caedite,<br>
alii piscis depurgate, quos piscatu rettuli,<br>
pernam et glandium deicite. <b>GEL.</B> Hic hercle homo nimium sapit.&nbsp;360<br>
<b>PAN.</B> Non ecastor, ut ego opinor, satis erae morem geris.<br>
<b>PIN.</B> Immo res omnis relictas habeo prae quod tu velis.<br>
<b>PAN.</B> Tum tu igitur, qua causa missus es ad portum, id expedi.<br>
<b>PIN.</B> Dicam. postquam me misisti ad portum, cum luci simul,<br>
commodum radiosus sese sol superabat ex mari.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;365<br>
dum percontor portitores, ecquae navis venerit<br>
ex Asia, negant venisse, conspicatus sum interim<br>
cercurum, quo ego me maiorem non vidisse censeo.<br>
in portum vento secundo, velo passo pervenit.<br>
alius alium percontamur: quoiast navis? quid vehit?&nbsp;&nbsp;&nbsp;370<br>
interibi Epignomum conspicio tuom virum et servom Stichum.<br>
<b>PAN.</B> Hem quid? Epignomum elocutu's? <b>PIN.</B> Tuom virum.
<b>GEL.</B>
Et vitam meam.<br>
<b>PIN.</B> Venit inquam. <b>PAN.</B> Tutin ipsus ipsum vidisti? <b>PIN.</B>
Lubens.<br>
argenti aurique advexit nimium. <b>GEL.</B> Nimis factum bene.<br>
hercle vero capiam scopas atque hoc convorram lubens.&nbsp;&nbsp;&nbsp;&nbsp;&nbsp;&nbsp;&nbsp;&nbsp;375<br>
<b>PIN.</B> Lanam purpuramque multam. <b>GEL.</B> Em qui ventrem vestiam.<br>
<b>PIN.</B> Lectos eburatos, auratos. <b>GEL.</B> Accubabo regie.<br>
<b>PIN.</B> Tum Babylonica et peristroma tonsilia et tappetia<br>
advexit, nimium bonae rei. <b>GEL.</B> Hercle rem gestam bene.<br>
<b>PIN.</B> Poste, ut occepi narrare, fidicinas, tibicinas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;380<br>
sambucas advexit secum forma eximia. <b>GEL.</B> Eugepae,<br>
quando adbibero, adludiabo: tum sum ridiculissumus.<br>
<b>PIN.</B> Poste unguenta multigenerum multa. <b>GEL.</B> Non vendo
logos.<br>
iam non facio auctionem, mi optigit hereditas:<br>
malivoli, perquisitores auctionum, perierint.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;385<br>
Hercules, decumam esse adauctam tibi quam vovi gratulor.<br>
[spes est, tandem aliquando inportunam exigere ex utero famem.]<br>
<b>PIN.</B> Poste autem advexit parasitos secum. <b>GEL.</B> Ei, perii
miser.<br>
<b>PIN.</B> Ridiculissumos. <b>GEL.</B> Revorram hercle hoc quod converri
modo.<br>
<b>PAN.</B> Vidistin virum sororis Pamphilum? <b>PIN.</B> Non. <b>PAN.</B>
Non adest?&nbsp; 390<br>
<b>PIN.</B> Immo venisse eum simitu aiebat ille: ego huc citus<br>
praecucurri, ut nuntiarem nuntium exoptabilem.<br>
<b>GEL.</B> Venales logi sunt illi, quos negabam vendere.<br>
ilicet, iam meo malost quod malevolentes gaudeant.<br>
Hercules, qui deus sis, sane discessisti non bene.&nbsp;&nbsp;&nbsp;&nbsp;&nbsp;&nbsp;&nbsp;&nbsp;395<br>
<b>PAN.</B> I intro, Pinacium, iube famulos rem divinam mi apparent.<br>
bene vale. <b>GEL.</B> Vin administrem? <b>PAN.</B> Sat servorum habeo
domi. &#151;<br>
<b>GEL.</B> Enim vero, Gelasime, opinor provenisti futtile,<br>
si neque ille adest neque hic, qui venit, quicquam subvenit.<br>
ibo intro ad libros et discam de dictis melioribus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;400<br>
nam ni illos homines expello, ego occidi planissume. &#151;
</p>

<p class=shortborder></p>

<p>
<b>ACTVS III</B>
</p>

<p>
<b>III.i</B><br>
<b>EPIGNOMVS</B> Quom bene re gesta salvos convortor domum,<br>
Neptuno grates habeo et Tempestatibus;<br>
simul Mercurio, qui me in mercimoniis<br>
iuvit lucrisque quadruplicavit rem meam.&nbsp;&nbsp;405<br>
olim quos abiens adfeci aegrimonia,<br>
eos nunc laetantis faciam adventu meo.<br>
nam iam Antiphonem conveni adfinem meum<br>
cumque eo reveni ex inimicitia in gratiam.<br>
videte, quaeso, quid potest pecunia:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;410<br>
quoniam bene gesta re rediisse me videt<br>
magnasque adportavisse divitias domum,<br>
sine advocatis ibidem in cercuro in stega<br>
in amicitiam atque in gratiam convortimus.<br>
et is hodie apud me cenat et frater meus;&nbsp;&nbsp;&nbsp;415<br>
nam heri ambo in uno portu fuimus, sed mea<br>
hodie solutast navis aliquanto prius.<br>
age abduce hasce intro, quas mecum adduxi, Stiche.<br>
<b>STICHVS</B> Ere, si ego taceam seu loquar, scio scire te<br>
quam multas tecum miserias mulcaverim.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;420<br>
nunc hunc diem unum ex illis multis miseriis<br>
volo me eleutheria capere advenientem domum.<br>
<b>EPIG.</B> Et ius et aequom postulas: sumas, Stiche.<br>
in hunc diem te nil moror; abi quo lubet.<br>
cadum tibi veteris vini propino. <b>ST.</B> Papae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;425<br>
ducam hodie amicam. <b>EPIG.</B> Vel decem, dum de tuo.<br>
<b>S.</B> Quid? hoc etiam unum? <b>E.</B> Quid id autem unumst? expedi.<br>
<b>STICH.</B> Ad cenam ibone? <b>EPIG.</B> Si vocatu's, censeo.<br>
<b>STICH.</B> Sic hoc placet; rogatu necne, nil moror.<br>
<b>EPIG.</B> Vbi cenas hodie? <b>STICH.</B> Sic hanc rationem institi:
430<br>
amicam ego habeo Stephanium hinc ex proxumo,<br>
tui fratris ancillam: eo condixi in symbolam<br>
ad cenam, ad eius conservom Sangarinum Syrum.<br>
eademst amica ambobus, rivales sumus.<br>
<b>EPIG.</B> Age abduce hasce intro. hunc tibi dedo diem. 435<br>
<b>STICH.</B> Meam culpam habeto, nisi probe excruciavero.<br>
iam hercle ego per hortum ad amicam transibo meam<br>
mi hanc occupatum noctem; eadem symbolam<br>
dabo et iubebo ad Sangarinum cenam coqui.<br>
aut egomet ibo atque opsonabo opsonium.&nbsp;&nbsp;&nbsp;440<br>
Sangarinus scio iam hic aderit cum domino suo,<br>
servos homo, qui nisi temperi ad cenam meat,<br>
advorsitores pol cum verberibus decet<br>
dari, uti eum verberabundi adducant domum.<br>
parata res faciam ut sit. egomet me moror.&nbsp;&nbsp;&nbsp;445<br>
atque id ne vos miremini, hominis servolos<br>
potare, amare atque ad cenam condicere:<br>
licet haec Athenis nobis. sed quom cogito,<br>
potius quam invidiam inveniam, est etiam hic ostium<br>
aliud posticum nostrarum harunc aedium:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;450<br>
[posticam partem magis utuntur aedium]&nbsp;&nbsp;&nbsp;&nbsp;&nbsp;&nbsp;&nbsp;&nbsp;450a<br>
ea ibo opsonatum, eadem referam opsonium:<br>
per hortum utroque commeatus continet.<br>
ite hac secundum vos me. ego hunc lacero diem. &#151;
</p>

<p>
<b>III.ii</B><br>
<b>GELASIMVS</B> Libros inspexi; tam confido quam potis,<br>
me meum optenturum regem ridiculis meis.&nbsp;&nbsp;&nbsp;455<br>
nunc interviso, iamne a portu advenerit,<br>
ut eum advenientem meis dictis deleniam.<br>
<b>EPIG.</B> Hic quidem Gelasimus est parasitus, qui venit.<br>
<b>GEL.</B> Auspicio hodie optumo exivi foras:<br>
mustela murem abstulit praeter pedes;&nbsp;&nbsp;&nbsp;&nbsp;&nbsp;&nbsp;&nbsp;&nbsp;460<br>
cum strena obscaevavit; spectatum hoc mihist.<br>
nam ut illa vitam repperit hodie sibi,<br>
item me spero facturum: augurium hac facit.<br>
Epignomus hic quidemst qui astat. ibo atque adloquar.<br>
&lt;o> Epignome, ut ego nunc te conspicio libens,&nbsp;&nbsp;&nbsp;465<br>
ut prae laetitia lacrimae prosiliunt mihi.<br>
valuistin usque? <b>EPIG.</B> Sustentatumst sedulo.<br>
<b>GEL.</B> Propino tibi salutem plenis faucibus.<br>
<b>EPIG.</B> Bene atque amice dicis. di dent quae velis.<br>
<b>GEL.</B> Cenem illi apud te, quoniam salvos advenis.&nbsp;&nbsp;&nbsp;470-471<br>
<b>EPIG.</B> Locatast opera nunc quidem; tam gratiast.&nbsp;&nbsp;&nbsp;472<br>
<b>G.</B> Promitte. <b>E.</B> Certumst. <b>G.</B> Sic face inquam.
<b>E.</B>
Certa res.<br>
<b>G.</B> Lubente me hercle facies. <b>E.</B> Idem ego istuc scio.<br>
quando usus veniet, fiet. <b>GEL.</B> Nunc ergo usus est.&nbsp;&nbsp;&nbsp;475<br>
<b>EPIG.</B> Non edepol possum. <b>GEL.</B> Quid gravare? censeas.<br>
nescio quid vero habeo in mundo. <b>EPIG.</B> I modo,<br>
alium convivam quaerito tibi in hunc diem.<br>
<b>GEL.</B> Quin tu promittis? <b>EPIG.</B> Non graver, si possiem.<br>
<b>GEL.</B> Vnum quidem hercle certo promitto tibi:&nbsp;&nbsp;&nbsp;480<br>
libens accipiam certo, si promiseris.<br>
<b>EP.</B> Valeas. <b>GEL.</B> Certumnest? <b>EP.</B> Certum. cenabo
domi.<br>
<b>GEL.</B> [Quando quidem tu ad me non vis promittere]<br>
sed &#151; quoniam nil processit hac, ego ivero<br>
apertiore magis via; ita plane loquar:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;485<br>
vin ad te ad cenam veniam? <b>EPIG.</B> Si possim, velim;<br>
verum hic apud me cenant alieni novem.<br>
<b>GEL.</B> Hau postulo equidem med in lecto accumbere:<br>
scis tu me esse unisubselli virum.<br>
<b>EPIG.</B> At ei oratores sunt popli, summi viri;&nbsp;&nbsp;490<br>
Ambracia veniunt huc legati publice.<br>
<b>GEL.</B> Ergo oratores populi, summates viri,<br>
summi accubent, ego infimatis infimus.<br>
<b>EPIG.</B> Haud aequomst te inter oratores accipi.<br>
<b>GEL.</B> Equidem hercle orator sum, sed procedit parum. 495<br>
<b>EPIG.</B> Cras de reliquiis nos volo. multum vale. &#151;<br>
<b>GEL.</B> Perii hercle vero plane, nihil obnoxie.<br>
uno Gelasimo minus est quam dudum fuit.<br>
certumst mustelae posthac numquam credere,<br>
nam incertiorem nullam novi bestiam;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;500<br>
quaen eapse deciens in die mutat locum,<br>
ea ego auspicavi in re capitali mea?<br>
certumst amicos convocare, ut consulam<br>
qua lege nunc med essurire oporteat. &#151;
</p>

<p class=shortborder></p>

<p>
<b>ACTVS IV</B>
</p>

<p>
<b>IV.i</B><br>
<b>ANTIPHO</B> Ita me di bene ament measque mihi [bene] servassint
filias,&nbsp; 505<br>
ut mihi volup est, Pamphilippe, quia vos in patriam domum<br>
rediisse video bene gesta re ambos, te et fratrem tuom.<br>
<b>PAMPHILIPPVS</B> Satis abs te accipiam, nisi videam mihi te amicum
esse, Antipho;<br>
nunc quia te amicum mihi experior esse, credetur tibi.<br>
<b>ANT.</B> Vocem ego te ad me ad cenam, frater tuos ni dixisset mihi,&nbsp;&nbsp;&nbsp;510<br>
te apud se cenaturum esse hodie, quom me ad se ad cenam vocat.<br>
et magis par fuerat me vobis dare cenam advenientibus,<br>
quam me ad illum promittere, nisi nollem ei advorsarier.<br>
nunc me gratiam abs te inire verbis nil desidero:<br>
cras apud me eritis et tu et ille cum vostris uxoribus.&nbsp;&nbsp;&nbsp;515<br>
<b>PAMPH.</B> At apud me perendie. nam ille heri me iam vocaverat<br>
in hunc diem. sed satin ego tecum pacificatus sum, Antipho?<br>
<b>ANT.</B> Quando ita rem gessistis ut vos velle amicosque addecet,<br>
pax commersque est vobis mecum. nam hoc tu facito ut cogites:<br>
ut cuique homini res paratast, perinde amicis utitur:&nbsp;&nbsp;&nbsp;&nbsp;&nbsp;&nbsp;&nbsp;&nbsp;520<br>
si res firma, &lt;item> firmi amici sunt; sin res laxe labat,<br>
itidem amici conlabascunt: res amicos invenit.<br>
<b>EPIGNOMVS</B> Iam redeo. nimiast voluptas, ubi diu afueris domo,<br>
domum ubi redieris, si tibi nullast aegritudo animo obviam.<br>
nam ita me absente familiarem rem uxor curavit meam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;525<br>
omnium me exilem atque inanem fecit aegritudinum.<br>
sed eccum fratrem Pamphilippum, incedit cum socero suo.<br>
<b>P.</B> Quid agitur, Epignome? <b>E.</B> Quid tu? quam dudum in portum
venis?<br>
<b>PAMPH.</B> Hau longissume. <b>EPIG.</B> Postilla iam iste est tranquillus
tibi?<br>
<b>A.</B> Magis quam mare quo ambo estis vecti. <b>E.</B> Facis ut
alias res soles.&nbsp;&nbsp;530<br>
hodiene exoneramus navem, frater? <b>PAMPH.</B> Clementer volo.<br>
nos potius oneremus nosmet vicissatim voluptatibus.<br>
quam mox coctast cena? inpransus ego sum. <b>E.</B> Abi intro ad me
et lava.<br>
<b>PAMPH.</B> Deos salutatum atque uxorem modo intro devortor domum;<br>
haec si ita ut volo conficio, continuo ad te transeo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;535<br>
<b>EPIG.</B> Apud nos eccillam festinat cum sorore uxor tua.<br>
<b>PAMPH.</B> Optumest, iam istoc morai minus erit. iam ego apud te
ero.<br>
<b>ANT.</B> Prius quam abis, praesente ted huic apologum agere unum
volo.<br>
<b>PAMPH.</B> Maxume. <b>ANT.</B> Fuit olim, quasi ego sum, senex;
ei filiae<br>
duae erant, quasi nunc meae sunt; eae erant duobus nuptae fratribus,
540<br>
quasi nunc meae sunt vobis. <b>EPIG.</B> Miror quo evasurust apologus.<br>
<b>ANT.</B> Erant minori illi adulescenti fidicina et tibicina,<br>
peregre advexerat, quasi nunc tu; sed ille erat caeleps senex,<br>
quasi ego nunc sum. <b>E.</B> Perge porro. praesens hic quidem est
apologus.<br>
<b>ANT.</B> Deinde senex ille illi dixit, cuius erat tibicina,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;545<br>
quasi ego nunc tibi dico: <b>EPIG.</B> Ausculto atque animum advorto
sedulo.<br>
<b>ANT.</B> 'Ego tibi meam filiam, bene quicum cubitares, dedi:<br>
nunc mihi reddi ego aequom esse abs te quicum cubitem censeo.'<br>
<b>EPIG.</B> Quis istuc dicit? an ille quasi tu? <b>ANT.</B> Quasi
ego nunc dico tibi.<br>
'Immo duas dabo,' inquit ille adulescens 'una si parumst;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;550<br>
et si duarum paenitebit,' inquit 'addentur duae.'<br>
<b>E.</B> Quis istuc quaeso? an ille quasi ego? <b>A.</B> Is ipse quasi
tu. &lt;tum> senex<br>
ille quasi ego: 'si vis,' inquit 'quattuor sane dato,<br>
dum equidem hercle quod edint addas, meum ne contruncent cibum.'<br>
<b>EPIG.</B> Videlicet parcum illum fuisse senem, qui &lt;illi istaec>
dixerit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;555<br>
quom ille, illi qui pollicetur, eum cibum poposcerit.<br>
<b>ANT.</B> Videlicet non fuisse illum aequom adulescentem, qui ilico<br>
ubi ille poscit denegavit dare se granum tritici.<br>
hercle qui aequom postulabat ille senex, quando quidem<br>
filiae illae dederat dotem, accipere pro tibicina.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;560<br>
<b>EPIG.</B> Hercle ille quidem certo adulescens docte vorsutus fuit,<br>
qui seni illi concubinam dare dotatam noluit.<br>
<b>ANT.</B> Senex quidem voluit, si posset, indipisci de cibo;<br>
quia nequit, qua lege licuit velle dixit fieri.<br>
'fiat' ille inquit adulescens. 'facis benigne' inquit senex.&nbsp;&nbsp;&nbsp;&nbsp;&nbsp;&nbsp;&nbsp;&nbsp;565<br>
'habeon rem pactam?' inquit. 'faciam ita' inquit 'ut fieri voles.'<br>
sed ego ibo intro et gratulabor vostrum adventum filiis.<br>
poste ibo lautum in pyelum, ibi fovebo senectutem meam.<br>
post ubi lavero, otiosus vos opperiar accubans. &#151;<br>
<b>PAMPH.</B> Graphicum mortalem Antiphonem, ut apologum fecit quam
fabre.&nbsp;&nbsp;570<br>
<b>EPIG.</B> Etiam nunc scelestus se esse ducit pro adulescentulo.<br>
dabitur homini amica, noctu quae in lecto occentet senem;<br>
namque edepol aliud quidem illi quid amica opus sit nescio.<br>
<b>PAMPH.</B> Sed quid agit parasitus noster Gelasimus? etiam valet?<br>
<b>E.</B> Vidi edepol hominem haud perdudum. <b>P.</B> Quid agit? <b>E.</B>
Quod famelicus.&nbsp;&nbsp;575<br>
<b>P.</B> Quin vocavisti hominem ad cenam? <b>E.</B> Ne quid adveniens
perderem.<br>
atque eccum tibi lupum in sermone: praesens esuriens adest.<br>
<b>PAMPH.</B> Ludificemur hominem. <b>EPIG.</B> Capti consili memorem
mones.
</p>

<p>
<b>IV.ii</B><br>
<b>GELASIMVS</B> Sed ita ut occepi narrare vobis: quom hic non adfui,<br>
cum amicis deliberavi iam et cum cognatis meis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;580<br>
ita mi auctores fuere, ut egomet me hodie iugularem fame.<br>
sed videone ego Pamphilippum cum fratre Epignomo? atque is est.<br>
adgrediar hominem. &lt;o> sperate Pamphilippe, o spes mea,<br>
o mea vita, o mea voluptas, salve. salvom gaudeo<br>
peregre te in patriam rediisse. <b>PAMPH.</B> Salvo salve, Gelasime.&nbsp;&nbsp;&nbsp;&nbsp;&nbsp;&nbsp;&nbsp;&nbsp;585<br>
<b>G.</B> Valuistin bene? <b>P.</B> Sustentatumst sedulo. <b>G.</B>
Edepol gaudeo.<br>
edepol ne ego nunc mihi medimnum mille esse argenti velim.<br>
<b>EPIG.</B> Quid eo tibi opust? <b>GEL.</B> Hunc hercle ad cenam ut
vocem, te non vocem.<br>
<b>EPIG.</B> Advorsum te fabulare. <b>GEL.</B> Illud quidem, ambos
ut vocem;<br>
et equidem simitu hau maligne vos invitassem domum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;590<br>
ad me, sed mihi ipsi domi meae nihil est. atque hoc scitis vos.<br>
<b>EPIG.</B> Edepol te vocem lubenter, si superfiat locus.<br>
<b>G.</B> Quin tum stans obstrusero aliquid strenue. <b>E.</B> Immo
unum hoc potest.<br>
<b>G.</B> Quid? <b>E.</B> Vbi convivae abierint, tum venias. <b>G.</B>
Vae aetati tuae.<br>
<b>EPIG.</B> Vasa lautum, non ad cenam dico. <b>GEL.</B> Di te perduint.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;595<br>
quid ais, Pamphilippe? <b>PAMPH.</B> Ad cenam hercle alio promisi foras.<br>
<b>G.</B> Quid, foras? <b>P.</B> Foras hercle vero. <b>G.</B> Qui malum
tibi lasso libet<br>
foris cenare? <b>PAMPH.</B> Vtrum tu censes? <b>GEL.</B> Iuben domi
cenam coqui<br>
atque ad illum renuntiari? <b>PAMPH.</B> Solus cenabo domi?<br>
<b>GEL.</B> Non enim solus: me vocato. <b>PAMPH.</B> At ille ne suscenseat,&nbsp;&nbsp;&nbsp;600<br>
mea qui causa sumptum fecit. <b>GEL.</B> Facile excusari potest.<br>
mihi modo ausculta, iube cenam domi coqui. <b>EPIG.</B> Non me quidem<br>
faciet auctore, hodie ut illum decipiat. <b>GEL.</B> Non tu hinc abis?<br>
nisi me non perspicere censes quid agas. cave sis tu tibi,<br>
nam illic homo tuam hereditatem inhiat, quasi esuriens lupus.&nbsp;&nbsp;&nbsp;605<br>
non tu scis, quam efflictentur homines noctu hic in via?<br>
<b>PAMPH.</B> Tanto pluris qui defendant ire advorsum iussero.<br>
<b>EPIG.</B> Non it, non it, quia tanto opere suades ne ebitat. <b>GEL.</B>
Iube<br>
domi mi tibique tuaeque uxori celeriter cenam coqui.<br>
si hercle faxis, non opinor dices deceptum fore.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;610<br>
<b>PAMPH. </B>Per hanc tibi cenam incenato, Gelasime, esse hodie licet.<br>
<b>GEL.</B> Ibisne ad cenam foras? <b>PAMPH.</B> Apud fratrem ceno
in proxumo.<br>
<b>G.</B> Certumnest? <b>P.</B> Certum. <b>G.</B> Edepol te hodie lapide
percussum velim.<br>
<b>PAMPH.</B> Non metuo: per hortum transibo, non prodibo in publicum.<br>
<b>EPIG.</B> Quid ais, Gelasime? <b>GEL.</B> Oratores tu accipis, habeas
tibi.&nbsp;&nbsp;&nbsp;615<br>
<b>EPIG.</B> Tua pol refert. <b>GEL.</B> Enim, si quidem mea refert,
opera utere.<br>
<b>EPIG.</B> Posse edepol tibi opinor etiam uni locum condi ***<br>
ubi accubes. <b>PAMPH.</B> Sane faciundum censeo. <b>GEL.</B> O lux
oppidi.<br>
<b>EPIG.</B> Si arte poteris accubare. <b>GEL.</B> Vel inter cuneos
ferreos;<br>
tantillum loculi, ubi catellus cubet, id mi satis est loci.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;620<br>
<b>E.</B> Exorabo aliquo modo. veni. <b>G.</B> Hucine? <b>E.</B> Immo
in carcerem;<br>
nam hic quidem genium meliorem tuom non facies. eamus, tu.<br>
<b>PAMPH.</B> Deos salutabo modo, poste ad te continuo transeo. &#151;<br>
<b>G.</B> Quid igitur? <b>E.</B> Dixi equidem, in carcerem ires. <b>G.</B>
Quin si iusseris,<br>
eo quoque ibo. <b>E.</B> Di immortales, hic quidem pol summam in crucem&nbsp;&nbsp;&nbsp;625<br>
cena aut prandio perduci potest. <b>GEL.</B> Ita ingenium meumst:<br>
quicumvis depugno multo facilius quam cum fame.<br>
<b>EPIG.</B> Dum parasitus mi atque fratri fuisti, rem confregimus.<br>
<b>GEL.</B> Non nego ista apud te. <b>EPIG.</B> Satis spectatast mihi
iam tua felicitas;<br>
nunc ego nolo ex Gelasimo mihi fieri te Catagelasimum. &#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;630<br>
<b>GEL.</B> Iamne abiisti? Gelasime, vide quid es capturus consili.<br>
egone? tune. mihine? tibine. viden ut annonast gravis?<br>
viden, benignitates hominum ut periere et prothymiae?<br>
viden ridiculos nihili fieri, atque ipsos parasitarier?<br>
numquam edepol me vivom quisquam in crastinum inspiciet diem;&nbsp;&nbsp;635<br>
nam mihi iam intus potione iuncea onerabo gulam,<br>
neque ego hoc committam, ut me esse homines mortuom dicant fame. &#151;
637-640
</p>

<p class=shortborder></p>

<p>
<b>ACTVS V</B>
</p>

<p>
<b>V.i</B><br>
<b>STICHVS </B>More hoc fit, atque stulte mea sententia:&nbsp;&nbsp;&nbsp;641<br>
si quem hominem exspectant, eum solent provisere;<br>
qui hercle illa causa ocius nihilo venit.<br>
idem ego nunc facio, qui proviso Sagarinum,<br>
qui nihilo citius veniet tamen hac gratia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;645<br>
iam hercle ego decumbam solus, si ille huc non venit.<br>
cadum modo hinc a me huc cum vino transferam,<br>
postidea accumbam. quasi nix tabescit dies. &#151;
</p>

<p>
<b>V.ii</B><br>
<b>SANGARINVS</B> Salvete, Athenae, quae nutrices Graeciae,<br>
sperata erilis patria, te video libens.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;650<br>
sed amica mea et conserva quid agat Stephanium<br>
curaest, ut valeat. nam Sticho mandaveram,<br>
salutem ut nuntiaret atque ei ut diceret<br>
me hodie venturum, ut cenam coqueret temperi.<br>
sed Stichus est hic quidem. <b>STICHVS</B> Fecisti, ere, facetias,&nbsp;&nbsp;655<br>
quom hoc donavisti dono tuom servom Stichum.<br>
pro di immortales, quot ego voluptates fero,<br>
quot risiones, quot iocos, quot savia,<br>
saltationes, blanditias, prothymias.<br>
<b>SANG.</B> Stiche. <b>STICH.</B> Hem. <b>SANG.</B> Quid fit? <b>STICH.</B>
Euge, Sangarine 660<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;lepidissume.<br>
fero convivam Dionysum mihique et tibi.<br>
namque edepol cena cocta est, locus liber datust<br>
mihi et tibi apud vos (nam apud nos est convivium,<br>
ibi voster cenat cum uxore adeo et Antipho,<br>
ibidem erus est noster), hoc mihi dono datumst.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;665<br>
<b>SANG.</B> Quis somniavit aurum? <b>STICH.</B> Quid id ad te attinet?<br>
proin tu lavare propera. <b>SANG.</B> Lautus sum. <b>STICH.</B> Optime,<br>
[sequere ergo hac me intro. <b>SANG.</B> Ego vero sequor.<br>
<b>STICH.</B>] volo eluamus hodie, peregrina omnia<br>
relinque, Athenas nunc colamus. sequere me. &#151;&nbsp;&nbsp;&nbsp;670<br>
<b>SANG.</B> Sequor, et domum redeunti principium placet.<br>
bona scaeva strenaque obviam occessit mihi. &#151;
</p>

<p>
<b>V.iii</B><br>
<b>STEPHANIVM</B> Mirum videri nemini vestrum volo, spectatores,<br>
quid ego hinc, quae illic habito, exeam: faciam vos certiores.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;674-675<br>
domo dudum huc arcessita sum,&nbsp; &lt;nam> quoniam nuntiatum est&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;676<br>
istarum venturos viros, ibi festinamus omnes;<br>
lectis sternendis studuimus munditiisque apparandis.<br>
inter illud tamen negotium meis curavi amicis,<br>
Sticho et conservo Sagarino meo, cena cocta ut esset.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;680<br>
Stichus obsonatust, ceterum ego operam do: is adlegavit.<br>
nunc ibo hinc et amicos meos curabo hic advenientes. &#151;
</p>

<p>
<b>V.iv</B><br>
<b>SANGARINVS</B> Agite ite foras: ferte pompam. cado te praeficio,
Stiche.<br>
omnibus modis temptare certumst nostrum hodie convivium.<br>
ita me di ament, lepide accipimur quom hoc recipimur in loco.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;685<br>
quisquis praetereat, comissatum volo vocari. <b>STICHVS</B> Convenit,<br>
dum quidem hercle quisque veniat, &lt;veniat> cum vino suo.<br>
nam hinc quidem hodie polluctura praeter nos dabitur nemini. ~<br>
nosmet inter nos ministremus monotropi. <b>SANG.</B> Hoc conviviumst<br>
pro opibus nostris satis commodule nucibus, fabulis, ficulis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;690<br>
oleae ~ interiplio, lupillo, comminuto crustulo.<br>
<b>STICH.</B> Sat est: servo homini modeste melius facere sumptum quam
ampliter.<br>
suom quemque decet: quibus divitiae domi sunt, scaphiis cantharis<br>
batiocis bibunt, at nos nostro Samiolo poterio:<br>
tamen bibimus nos, tamen efficimus pro opibus nostra moenia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;695<br>
<b>SANG.</B> Age dice uter utrubi accumbamus. <b>STICH.</B> Abi tu
sane superior.<br>
atque adeo, ut tu scire possis, pacto ego hoc tecum divido:<br>
vide, utram tibi libet etiam nunc capere, cape provinciam.<br>
<b>SANG.</B> Quid istuc est provinciai? <b>STICH.</B> Vtrum Fontine
an Libero<br>
imperium te inhibere mavis? <b>SANG.</B> Nimio liquido Libero.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;700<br>
sed amica mea et tua dum cenat dumque se exornat, nos volo<br>
tamen ludere inter nos. strategum te facio huic convivio.<br>
<b>STICH.</B> Nimium lepide in mentem venit: potius quam in subsellio<br>
cynice hic accipimur quam in lectis. <b>SANG.</B> Immo enim nimio hic
dulcius.<br>
sed interim, stratege noster, cur hic cessat cantharus?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;705<br>
vide, quot cyathos bibimus. <b>STICH.</B> Tot quot digiti tibi sunt
in manu.<br>
cantio Graecast: e pevt e tria pin e me tettara.<br>
<b>SANG.</B> Tibi propino. decumam a fonte tibi tute inde, si sapis.<br>
bene vos, bene nos, bene te, bene me, bene nostram etiam Stephanium.<br>
[<b>STICH.</B> Bibe si bibis. <b>SANG.</B> Non mora erit apud me. <b>STICH.</B>
Edepol&nbsp; 710<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;convivi sat est,<br>
modo nostra huc amica accedat: id abest, aliud nil abest.]<br>
<b>STICH.</B> Lepide hoc actum est. tibi propino cantharum. vinum tu
habes.<br>
<b>SA.</B> Nimis vellem aliquid pulpamenti. <b>ST.</B> Si horum, quae
adsunt, paenitet,<br>
nihil est. tene aquam. <b>SANG.</B> Melius dicis; nil moror cuppedia.<br>
bibe, tibicen. age si quid agis, bibendum hercle hoc est, ne nega.&nbsp;&nbsp;&nbsp;&nbsp;&nbsp;&nbsp;&nbsp;&nbsp;715<br>
quid hic fastidis quod faciundum vides esse tibi? quin bibis?<br>
[age si quid agis] accipe inquam. non hoc &lt;tuo fit sumptu>: inpendet
publicum.<br>
haud tuom istuc est te vereri. eripe ex ore tibias.<br>
<b>STICH.</B> Vbi illic biberit, vel servato meum modum vel tu dabo.
~<br>
nolo ego nos ~ prosumo bibere. nulli rei erimus postea;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;720<br>
namque edepol quam vis desubito vel cadus verti potest.<br>
<b>SANG.</B> Quid igitur? quamquam gravatus fuisti, non nocuit tamen.<br>
age, tibicen, quando bibisti, refer ad labeas tibias,<br>
suffla celeriter tibi buccas quasi proserpens bestia,<br>
agedum. Stiche, uter demutassit, poculo multabitur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;725<br>
<b>STICH.</B> Bonum ius dicis. impetrare oportet qui aequom postulat.<br>
<b>SANG.</B> Age ergo observa. si pecassis, multam hic retinebo ilico.<br>
<b>ST.</B> Optimum atque aequissimum oras. em tibi hoc primum omnium:<br>
haec facetiast, amare inter se rivalis duos,<br>
uno cantharo potare, unum scortum ducere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;730<br>
hoc memorabilest: ego tu sum, tu es ego, unianimi sumus,<br>
unam amicam amamus ambo, mecum ubi est, tecum est tamen;<br>
tecum ubi autem est, mecum ibi autemst: neuter neutri invidet.<br>
<b>SANG.</B> Ohe, iam satis, nolo obtaedescat; alium ludum nunc volo.<br>
<b>STICH.</B> Vin amicam huc evocemus? ea saltabit. <b>SANG.</B> Censeo.&nbsp;&nbsp;&nbsp;735<br>
<b>STICH.</B> Mea suavis, amabilis, amoena Stephanium, ad amores tuos<br>
foras egredere, satis mihi pulchra es. <b>SANG.</B> At enim pulcherrima.<br>
<b>STICH.</B> Fac nos hilaros hilariores opera atque adventu tuo.<br>
<b>SANG.</B> Peregre advenientes te expetimus, Stephaniscidium, mel
meum,&nbsp;&nbsp;739-740<br>
si amabilitas tibi nostra placet, si tibi ambo accepti sumus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;741
</p>

<p>
<b>V.v</B><br>
<b>STEPHANIVM</B> Morem vobis geram, meae deliciae. nam ita me Venus
amoena amet,<br>
ut ego huc iam dudum simitu exissem vobiscum foras,<br>
nisi me vobis exornarem. nam ita est ingenium muliebre:<br>
bene cum lauta est, tersa ornata ficta est, infecta est tamen;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;745<br>
nimioque sibi mulier meretrix repperit odium ocius<br>
sua inmunditia, quam in perpetuom ut placeat munditia sua.<br>
<b>STICH.</B> Nimium lepide fabulata est. <b>SANG.</B> Veneris mera
est oratio,<br>
<b>ST.</B> Sangarine. <b>SA.</B> Quid est? <b>ST.</B> Totus doleo.
<b>SA.</B>
Totus? tanto miserior.<br>
<b>STEPH.</B> Vtrubi accumbo? <b>SANG.</B> Vtrubi tu vis? <b>STEPH.</B>
Cum ambobus&nbsp;&nbsp;750<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;volo, nam ambos amo.<br>
<b>STICH.</B> Vapulat peculium, actum est. <b>SANG.</B> Fugit hoc libertas
caput.<br>
<b>STEPH.</B> Date mihi locum, ubi accumbam, amabo, siquidem placeo.
<b>STICH.</B>
Tun mihi?<br>
<b>STEPH.</B> Cupio cum utroque. <b>STICH.</B> Ei mihi, bene &lt;ego>
dispereo. quid ais?<br>
<b>&nbsp;&nbsp;&nbsp;&nbsp;&nbsp;&nbsp;&nbsp;&nbsp;SANG.</B> Quid est?<br>
<b>STICH.</B> Ita me di ament, numquam enim fiet hodie, haec quin saltet
tamen.<br>
age, mulsa mea suavitudo, salta: saltabo ego simul.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;755<br>
<b>SANG.</B> Numquam edepol med istoc vinces, quin ego ibidem pruriam.<br>
<b>STEPH.</B> Siquidem mihi saltandum est, tum vos date bibat tibicini.<br>
<b>STICH.</B> Et quidem nobis. <b>SANG.</B> Tene, tibicen, primum;
postidea loci<br>
si hoc eduxeris, proinde ut consuetu's antehac, celeriter<br>
lepidam et suavem cantionem aliquam occupito cinaedicam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;760<br>
ubi perpruriscamus usque ex unguiculis. inde huc aquam.
</p>

<p>
<b>V.vi</B><br>
tene tu hoc, educe. dudum placuit potio:<br>
nunc minus gravate iam accipit. tene tu. interim,<br>
meus oculus, da mihi savium, dum illic bibit.<br>
<b>STICH.</B> Prostibilest tandem? stantem stanti savium&nbsp;&nbsp;&nbsp;&nbsp;&nbsp;&nbsp;&nbsp;&nbsp;765<br>
dare amicum amicae? euge euge, sic furi datur.<br>
<b>SANG.</B> Age, iam infla buccas, nunciam aliquid suaviter.<br>
redde cantionem veteri pro vino novam.
</p>

<p>
<b>V.vii</B><br>
qui Ionicus aut cinaedicust, qui hoc tale facere possiet?<br>
<b>STICH.</B> Si istoc me vorsu viceris, alio me provocato:&nbsp;&nbsp;&nbsp;&nbsp;&nbsp;&nbsp;&nbsp;&nbsp;770<br>
<b>SA.</B> Fac tu hoc modo. <b>ST.</B> At tu hoc modo. <b>SA.</B> Babae.
<b>ST.</B>
Tatae.<br>
<b>&nbsp;&nbsp;&nbsp;&nbsp;&nbsp;&nbsp;&nbsp;&nbsp;SANG.</B> Papae. <b>STICH.</B> Pax.<br>
<b>SANG.</B> Nunc pariter ambo. omnis voco cinaedos contra.<br>
satis esse nobis non magis potis quam fungo imber.<br>
<b>STICH.</B> Intro hinc abeamus nunciam: saltatum satis pro vinost.<br>
vos, spectatores, plaudite atque ite ad vos comissatum.
</p>

<div class="footer">
	<p>
		<a href="/plautus.html">Plautus</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</body>
</html>