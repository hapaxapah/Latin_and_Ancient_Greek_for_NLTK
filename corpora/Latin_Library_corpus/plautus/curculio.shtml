<html>
	<head>
		<title>
			Plautus: Curculio
		</title>
		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>
<p class=pagehead>T. MACCI PLAVTI CVRCVLIO</p>

<p class=border></P>

<p>
<b>ACTVS I</B>
</p>

<p>
I.i
<br>
<b>Palinvrvs</B> Quo ted hoc noctis dicam proficisci foras<br>
Cum istoc ornatu cumque hac pompa, Phaedrome?<br>
<b>Phaedromvs</B> Quo Venus Cupidoque imperat, suadet Amor:<br>
si media nox est sive est prima vespera,<br>
si status condictus cum hoste intercedit dies,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</SPAN><br>
tamen est eundum quo imperant ingratiis.<br>
<b>Pal.</B> At tandem, tandem++<b>Phaed.</B> Tandem es odiosus mihi.<br>
<b>Pal.</B> Istuc quidem nec bellum est nec memorabile:<br>
tute tibi puer es, lautus luces cereum.<br>
<b>Phaed.</B> Egon apicularum congestum opera non feram,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</SPAN><br>
ex dulci oriundum melculo dulci meo?<br>
<b>Pal.</B> Nam quo te dicam ego ire? <b>Phaed.</B> Si tu me roges,<br>
dicam ut scias. <b>Pal.</B> Si rogitem, quid respondeas?<br>
<b>Phaed.</B> Hoc Aesculapi fanum est. <b>Pal.</B> Plus iam anno scio.<br>
<b>Phaed.</B> Huic proxumum illud ostiumst oculissimum. &nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</SPAN><br>
salve, valuistin? <b>Pal.</B> Ostium occlusissimum,<br>
caruitne febris te heri vel nudiustertius<br>
et heri cenavistine? <b>Phaed.</B> Deridesne me?<br>
<b>Pal.</B> Quid tu ergo, insane, rogitas valeatne ostium?<br>
<b>Phaed.</B> Bellissimum hercle vidi et taciturnissimum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</SPAN><br>
numquam ullum verbum muttit: cum aperitur tacet,<br>
cum illa noctu clanculum ad me exit, tacet.<br>
<b>Pal.</B> Numquid tu quod te aut genere indignum sit tuo<br>
facis aut inceptas facinus facere, Phaedrome?<br>
num tu pudicae cuipiam insidias locas&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</SPAN><br>
aut quam pudicam esse oportet? <b>Phaed.</B> Nemini,<br>
nec me ille sirit Iuppiter. <b>Pal.</B> Ego item volo.<br>
ita tuom conferto amare semper, si sapis,<br>
ne id quod ames populus si sciat, tibi sit probro.<br>
semper curato ne sis intestabilis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</SPAN><br>
<b>Phaed.</B> Quid istuc est verbi? <b>Pal.</B> Caute ut incedas via:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">32</SPAN><br>
quod amas amato testibus praesentibus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">31</SPAN><br>
<b>Phaed.</B> Quin leno hic habitat. <b>Pal.</B> Nemo hinc prohibet nec vetat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">33</SPAN><br>
quin quod palam est venale, si argentum est, emas.<br>
nemo ire quemquam publica prohibet via;<br>
dum ne per fundum saeptum facias semitam,<br>
dum ted abstineas nupta, vidua, virgine,<br>
iuventute et pueris liberis, ama quid lubet.<br>
<b>Phaed.</B> Lenonis hae sunt aedes. <b>Pal.</B> Male istis evenat.<br>
<b>Phaed.</B> Qui? <b>Pal.</B> Quia scelestam servitutem serviunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</SPAN><br>
<b>Phaed.</B> Obloquere. <b>Pal.</B> Fiat maxume. <b>Phaed.</B> Etiam taces?<br>
<b>Pal.</B> Nempe obloqui me iusseras. <b>Phaed.</B> At nunc veto.<br>
sed ita uti occepi dicere: ei ancillula est.<br>
<b>Pal.</B> Nempe huic lenoni qui hic habitat? <b>Phaed.</B> Recte tenes.<br>
<b>Pal.</B> Minus formidabo, ne excidat. <b>Phaed.</B> Odiosus es.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</SPAN><br>
eam volt meretricem facere. ea me deperit,<br>
ego autem cum illa facere nolo mutuom.<br>
<b>Pal.</B> Quid ita? <b>Phaed.</B> Quia proprium facio: amo pariter simul.<br>
<b>Pal.</B> Malus clandestinus est amor, damnumst merum.<br>
<b>Phaed.</B> Est hercle ita ut tu dicis. <b>Pal.</B> Iamne ea fert iugum?&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</SPAN><br>
<b>Phaed.</B> Tam a me pudica est quasi soror mea sit, nisi<br>
si est osculando quippiam impudicior.<br>
<b>Pal.</B> Semper tu scito, flamma fumo est proxima;<br>
fumo comburi nil potest, flamma potest.<br>
qui e nuce nuculeum esse volt, frangit nucem:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</SPAN><br>
qui volt cubare, pandit saltum saviis.<br>
<b>Phaed.</B> At illa est pudica neque dum cubitat cum viris.<br>
<b>Pal.</B> Credam, pudor si cuiquam lenoni siet.<br>
<b>Phaed.</B> Immo ut illam censes? ut quaeque illi occasiost,<br>
subripere se ad me; ubi savium oppegit, fugit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</SPAN><br>
id eo fit, quia hic leno, <hic qui> aegrotus incubat<br>
in Aesculapi fano, is me excruciat. <b>Pal.</B> Quid est?<br>
<b>Phaed.</B> Alias me poscit pro illa triginta minas,<br>
alias talentum magnum; neque quicquam queo<br>
aequi bonique ab eo impetrare. <b>Pal.</B> Iniuriu's,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</SPAN><br>
qui quod lenoni nulli est id ab eo petas.<br>
<b>Phaed.</B> Nunc hinc parasitum in Cariam misi meum<br>
petitum argentum a meo sodali mutuom.<br>
quod si non affert, quo me vortam nescio.<br>
<b>Pal.</B> Si deos salutas, dextrovorsum censeo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</SPAN><br>
<b>Phaed.</B> Nunc ara Veneris haec est ante horunc fores;<br>
me inferre Veneri vovi ieientaculum.<br>
<b>Pal.</B> Quid? tu te pones Veneri ieientaculo?<br>
<b>Phaed.</B> Me, te atque hosce omnis. <b>Pal.</B> Tum tu Venerem vomere vis.<br>
<b>Phaed.</B> Cedo, puere, sinum. <b>Pal.</B> Quid facturu's? <b>Phaed.</B> Iam scies.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</SPAN><br>
anus hic solet cubitare custos ianitrix,<br>
nomen Leaenae est, multibiba atque merobiba.<br>
<b>Pal.</B> Quasi tu lagoenam dicas, ubi vinum Chium<br>
solet esse. <b>Phaed.</B> Quid opust verbis? vinosissima est;<br>
eaque extemplo ubi <ego> vino has conspersi fores,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</SPAN><br>
de odore adesse me scit, aperit ilico.<br>
<b>Pal.</B> Eine hic cum vino sinus fertur? <b>Phaed.</B> Nisi nevis.<br>
<b>Pal.</B> Nolo hercle, nam istunc qui fert afflictum velim;<br>
ego nobis afferri censui. <b>Phaed.</B> Quin tu taces?<br>
si quid super illi fuerit, id nobis sat est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</SPAN><br>
<b>Pal.</B> Quisnam istic fluviust, quem non recipiat mare?<br>
<b>Phaed.</B> Sequere hac, Palinure, me ad fores, fi mi obsequens.<br>
<b>Pal.</B> Ita faciam. <b>Phaed.</B> Agite bibite, festivae fores;<br>
potate, fite mihi volentes propitiae.<br>
<b>Pal.</B> Voltisne olivas [aut] pulpamentum [aut] capparim?&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</SPAN><br>
<b>Phaed.</B> Exsuscitate vostram huc custodem mihi.<br>
<b>Pal.</B> Profundis vinum: quae te res agitant? <b>Phaed.</B> Sine.<br>
viden ut aperiuntur aedes festivissumae?<br>
num muttit cardo? est lepidus. <b>Pal.</B> Quin das savium?<br>
<b>Phaed.</B> Tace, occultemus lumen et vocem. <b>Pal.</B> Licet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span>
</P>

<p>
I.ii
</P>

<p>
<b>Leaena</B> Flos veteris vini meis naribus obiectust,<br>
eius amor cupidam me huc prolicit per tenebras.<br>
ubi ubi est, prope me est. euax, habeo.<br>
salve, anime mi, Liberi lepos.<br>
ut veteris vetus tui cupida sum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">100</SPAN><br>
nam omnium unguentum odor prae tuo nautea est,<br>
tu mihi stacta, tu cinnamum, tu rosa,<br>
tu crocinum et casia es, tu telinum,<br>
nam ubi tu profusu's, ibi ego me pervelim sepultam.<br>
sed quom adhuc naso odos obsecutust meo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">105</SPAN><br>
da vicissim meo gutturi gaudium.<br>
nil ago tecum: ubi est ipsus? ipsum expeto<br>
tangere, invergere in me liquores tuos,<br>
sine, ductim. sed hac abiit, hac persequar.<br>
<b>Phaed.</B> Sitit haec anus. <b>Pal.</B> Quantillum sitit? <b>Phaed.</B> Modica est, &nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">110</SPAN><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;capit quadrantal.<br>
<b>Pal.</B> Pol ut praedicas, vindemia [haec] huic anui non sat est soli.<br>
canem esse hanc quidem magis par fuit: sagax nasum habet. <b>Leaena</B> Amabo,<br>
cuia vox sonat procul?&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">112a</span><br>
<b>Phaed.</B> Censeo hanc appellandam anum.<br>
adibo. redi et respice ad me, Leaena.<br>
<b>Leaena</B> Imperator quis est?&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">115</SPAN><br>
<b>Phaed.</B> Vinipollens lepidus Liber,<br>
tibi qui screanti, siccae, semisomnae<br>
adfert potionem et sitim <iam> sedatum it.<br>
<b>Leaena</B> Quam longe a me abest? <b>Phaed.</B> Lumen hoc vide.<br>
<b>Leaena</B> Grandiorem gradum ergo fac ad me, obsecro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">120</SPAN><br>
<b>Ph.</B> Salve. <b>Le.</B> Egon salva sim, quae siti sicca sum? <b>Ph.</B> At iam bibes.<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;<b>Leaena</B> Diu fit.<br>
<b>Phaed.</B> Em tibi anus lepida. <b>Leaena</B> Salve, oculissime homo.<br>
<b>Pal.</B> Age, effunde hoc cito in barathrum, propere<br>
prolue cloacam. <b>Phaed.</B> Tace. Nolo huic male dici. <b>Pal.</B> Faciam igitur male<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;potius.<br>
<b>Le.</B> Venus, de paulo paululum hoc tibi dabo haud lubenter.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">125</SPAN><br>
nam tibi amantes propitiantes vinum potantes danunt<br>
omnes, mihi haud saepe evenunt tales hereditates.<br>
<b>Pal.</B> Hoc vide ut ingurgitat impura in se merum avariter, faucibus plenis.<br>
<b>Phaed.</B> Perii hercle, huic quid primum dicam nescio. <b>Pal.</B> Em istuc, quod<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;mihi dixti.<br>
<b>Phaed.</B> Quid id est? <b>Pal.</B> Periisse ut te dicas. <b>Phaed.</B> Male tibi di&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">130</SPAN><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;faciant. <b>Pal.</B> Dic isti.<br>
<b>Le.</B> Ah. <b>Pal.</B> Quid est? ecquid lubet? <b>Le.</B> Lubet. <b>Pal.</B> Etiam mihi<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;quoque stimulo fodere lubet te.<br>
<b>Phaed.</B> Tace, <ne>++<b>Pal.</B> Noli, taceo. ecce autem bibit arcus, pluet credo<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;hercle hodie.<br>
<b>Phaed.</B> Iamne ego huic dico? <b>Pal.</B> Quid dices? <b>Phaed.</B> Me periisse. <b>Pal.</B><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;Age dice. <b>Phaed.</B> Anus, audi.<br>
hoc volo scire te: perditus sum miser.<br>
<b>Leaena</B> At pol ego oppido servata.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">135</SPAN><br>
sed quid est? quid lubet perditum dicere<br>
te esse? <b>Phaed.</B> Quia id quod amo careo.<br>
<b>Leaena</B> Phaedrome mi, ne plora amabo.<br>
tu me curato ne sitiam, ego tibi quod amas iam huc adducam.++<br>
<b>Phaed.</B> Tibine ego, si fidem servas mecum, vineam pro aurea statua &nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">140</SPAN><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;statuam,<br>
quae tuo gutturi sit monumentum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">140a</span><br>
qui me in terra aeque fortunatus erit, si illa ad me bitet,<br>
Palinure? <b>Pal.</B> Edepol qui amat, si eget, misera adficitur, <ere>, aerumna.<br>
<b>Phaed.</B> Non ita res est, nam confido parasitum hodie adventurum<br>
cum argento ad me. <b>Pal.</B> Magnum inceptas, si id expectas quod nusquamst.<br>
<b>Phaed.</B> Quid si adeam ad fores atque occentem? <b>Pal.</B> Si lubet, neque &nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">145</SPAN><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;veto neque iubeo,<br>
quando ego te video immutatis moribus esse, ere, atque ingenio.<br>
<b>Phaed.</B> Pessuli, heus pessuli, vos saluto lubens,<br>
vos amo, vos volo, vos peto atque obsecro,<br>
gerite amanti mihi morem, amoenissumi,<br>
fite causa mea ludii barbari,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">150</SPAN><br>
sussilite, obsecro, et mittite istanc foras,<br>
quae mihi misero amanti ebibit sanguinem.<br>
hoc vide ut dormiunt pessuli pessumi<br>
nec mea gratia commovent se ocius.<br>
re spicio, nihili meam vos gratiam facere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">155</SPAN><br>
st tace, tace. <b>Pal.</B> Taceo hercle equidem. <b>Phaed.</B> Sentio sonitum.<br>
tandem edepol mihi morigeri pessuli fiunt.
</P>

<p>
I.iii
</P>

<p>
<b>Leaena</B> Placide egredere et sonitum prohibe forium et crepitum cardinum,<br>
ne quod hic agimus erus percipiat fieri, mea Planesium.<br>
mane, suffundam aquolam. <b>Pal.</B> Viden ut anus tremula medicinam facit?&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">160</SPAN><br>
eapse merum condidicit bibere, foribus dat aquam quam bibant.<br>
<b>Planesivm</B> Vbi tu es, qui me convadatu's Veneriis vadimoniis?<br>
sisto ego tibi me et mihi contra itidem <tu te> ut sistas suadeo.<br>
<b>Phaed.</B> Assum; nam si absim, haud recusem quin mihi male sit, mel meum.<br>
<b>Plan.</B> Anime mi, <me> procul amantem abesse haud consentaneumst.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">165</SPAN><br>
<b>Phaed.</B> Palinure, Palinure. <b>Pal.</B> Eloquere, quid est quod Palinurum voces?<br>
<b>Phaed.</B> Est lepida. <b>Pal.</B> Nimis lepida. <b>Phaed.</B> Sum deus. <b>Pal.</B> Immo homo<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;haud magni preti.<br>
<b>Phaed.</B> Quid vidisti aut quid videbis magis dis aequiparabile?<br>
<b>Pal.</B> Male valere te, quod mi aegrest. <b>Phaed.</B> Male mi morigeru's, tace.<br>
<b>Pal.</B> Ipsus se excruciat qui homo quod amat videt nec potitur dum licet.  170</SPAN><br>
<b>Phaed.</B> Recte obiurgat. sane haud quicquamst, magis quod cupiam iam diu.<br>
<b>Plan.</B> Tene me, amplectere ergo. <b>Phaed.</B> Hoc etiam est quam ob rem cupiam<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;vivere.<br>
quia te prohibet erus, clam [ero] potior. <b>Pl.</B> Prohibet? nec prohibere quit,<br>
nec prohibebit nisi mors meum animum aps te abalienaverit.<br>
<b>Pal.</B> Enim vero nequeo durare quin ego erum accusem meum:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">175</SPAN><br>
nam bonum est pauxillum amare sane, insane non bonum est;<br>
verum totum insanum amare, hoc est quod meus erus facit.<br>
<b>Phaed.</B> Sibi sua habeant regna reges, sibi divitias divites,<br>
sibi honores, sibi virtutes, sibi pugnas, sibi proelia:<br>
dum mi abstineant invidere, sibi quisque habeant quod suom est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">180</SPAN><br>
<b>Pal.</B> Quid tu? Venerin pervigilare te vovisti, Phaedrome?<br>
nam hoc quidem edepol haud multo post luce lucebit. <b>Phaed.</B> Tace.<br>
<b>Pal.</B> Quid, taceam? quin tu is dormitum? <b>Phaed.</B> Dormio, ne occlamites.<br>
<b>Pal.</B> Tu quidem vigilas. <b>Phaed.</B> At meo more dormio: hic somnust mihi.<br>
<b>Pal.</B> Heus tu, mulier, male mereri de inmerente inscitia est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">185</SPAN><br>
<b>Plan.</B> Irascere, si te edentem hic a cibo abigat. <b>Pal.</B> Ilicet,<br>
pariter hos perire amando video, uterque insaniunt.<br>
viden ut misere moliuntur? nequeunt complecti satis.<br>
etiam dispertimini? <b>Plan.</B> Nullum homini est perpetuom bonum:<br>
iam huic voluptati hoc adiunctum est odium. <b>Pal.</B> Quid ais, propudium?&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">190</SPAN><br>
tun etiam cum noctuinis oculis odium me vocas?<br>
ebriola, persollae nugae. <b>Phaed.</B> Tun meam Venerem vituperas?<br>
~ quod quidem mihi polluctus virgis servos sermonem serat?<br>
at ne tu hercle cum cruciatu magno dixisti id tuo.<br>
em tibi male dictis pro istis, dictis moderari ut queas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">195</SPAN><br>
<b>Pal.</B> Tuam fidem, Venus noctuvigila. <b>Phaed.</B> Pergin etiam, verbero?<br>
<b>Plan.</B> Noli, amabo, verberare lapidem, ne perdas manum.<br>
<b>Pal.</B> Flagitium probrumque magnum, Phaedrome, expergefacis:<br>
bene monstrantem pugnis caedis, hanc amas, nugas meras.<br>
hocine fieri, ut inmodestis hic te moderes moribus?&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">200</SPAN><br>
<b>Phaed.</B> Auro contra cedo modestum amatorem: a me aurum accipe.<br>
<b>Pal.</B> Cedo mihi contra aurichalco cui ego sano serviam.<br>
<b>Plan.</B> Bene vale, ocule mi, nam sonitum et crepitum claustrorum audio,<br>
aeditumum aperire fanum * quo usque, quaeso, ad hunc modum<br>
inter nos amore utemur semper surrepticio?&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">205</SPAN><br>
<b>Phaed.</B> Minime, nam parasitum misi nudiusquartus Cariam<br>
petere argentum, is hodie hic aderit. <b>Plan.</B> Nimium consultas diu.<br>
<b>Phaed.</B> Ita me Venus amet, ut ego te hoc triduom numquam sinam<br>
in domo esse istac, quin ego te liberalem liberem.<br>
<b>Plan.</B> Facito ut memineris. tene etiam, prius quam hinc abeo, savium.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">210</SPAN><br>
<b>Phaed.</B> Siquidem hercle mihi regnum detur, numquam id potius persequar.<br>
quando ego te videbo? <b>Plan.</B> Em istoc verbo vindictam para:<br>
si amas, eme, ne rogites, facito ut pretio pervincas tuo.<br>
bene vale. <b>Phaed.</B> Iamne ego relinquor? pulcre, Palinure, occidi.<br>
<b>Pal.</B> Ego quidem, qui et vapulando et somno pereo. <b>Phaed.</B> Sequere me.++ 215
</p>

<p class=shortborder></p>

<p>
<b>ACTVS II</B>
</p>

<p>
II.i
<br>
<b>Cappadox</B> Migrare certumst iam nunc e fano foras,<br>
quando Aesculapi ita sentio sententiam,<br>
ut qui me nihili faciat nec salvom velit.<br>
valetudo decrescit, adcrescit labor;<br>
nam iam quasi zona liene cinctus ambulo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">220</SPAN><br>
geminos in ventre habere videor filios.<br>
nil metuo nisi ne medius disrumpar miser.<br>
<b>Palinvrvs</B> Si recte facias, Phaedrome, auscultes mihi<br>
atque istam exturbes ex animo aegritudinem.<br>
paves, parasitus quia non rediit Caria:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">225</SPAN><br>
adferre argentum credo; nam si non ferat,<br>
tormento non retineri potuit ferreo,<br>
quin reciperet se huc esum ad praesepem suam.<br>
<b>Ca.</B> Quis hic est qui loquitur? <b>Pa.</B> Quoiam vocem ego audio?<br>
<b>Capp.</B> Estne hic Palinurus Phaedromi? <b>Pal.</B> Quis hic est homo&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">230</SPAN><br>
cum collativo ventre atque oculis herbeis?<br>
de forma novi, de colore non queo<br>
novisse. iam iam novi: leno est Cappadox.<br>
congrediar. <b>Capp.</B> Salve, Palinure. <b>Pal.</B> O scelerum caput,<br>
salveto. quid agis? <b>Capp.</B> Vivo. <b>Pal.</B> Nempe ut dignus es.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">235</SPAN><br>
sed quid tibi est? <b>Capp.</B> Lien enecat, renes dolent,<br>
pulmones distrahuntur, cruciatur iecur,<br>
radices cordis pereunt, hirae omnes dolent.<br>
<b>Pal.</B> Tum te igitur morbus agitat hepatiarius.<br>
<b>Capp.</B> Facile est miserum inridere. <b>Pal.</B> Quin tu aliquot dies&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">240</SPAN><br>
perdura, dum intestina exputescunt tibi,<br>
nunc dum salsura sat bonast: si id feceris,<br>
venire poteris intestinis vilius.<br>
<b>Capp.</B> Lien dierectust. <b>Pal.</B> Ambula, id lieni optumumst.<br>
<b>Capp.</B> Aufer istaec, quaeso, atque hoc responde quod rogo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">245</SPAN><br>
potin coniecturam facere, si narrem tibi<br>
hac nocte quod ego somniavi dormiens?<br>
<b>Pal.</B> Vah, solus hic homost qui sciat divinitus.<br>
quin coniectores a me consilium petunt:<br>
quod eis respondi, ea omnes stant sententia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">250
</P>

<p>
II.ii
</P>

<p>
<b>Cocvs</B> Palinure, quid stas? quin depromuntur mihi<br>
quae opus sunt, parasito ut sit paratum prandium,<br>
quom veniat? <b>Pal.</B> Mane sis, dum huic conicio somnium.<br>
<b>Coc.</B> Tute ipse, si quid somniasti, ad me refers.<br>
<b>Pal.</B> Fateor. <b>Coc.</B> Abi, deprome. <b>Pal.</B> Age tu interea huic somnium&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">255</SPAN><br>
narra, meliorem quam ego sum suppono tibi.<br>
nam quod scio omne ex hoc scio. <b>Cap.</B> Operam ut det. <b>Pal.</B> Dabit.++<br>
<b>Capp.</B> Facit hic quod pauci, ut sit magistro obsequens.<br>
da mi igitur operam. <b>Coc.</B> Tam etsi non novi, dabo.<br>
<b>Capp.</B> Hac nocte in somnis visus sum viderier&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">260</SPAN><br>
procul sedere longe a me Aesculapium,<br>
neque eum ad me adire neque me magni pendere<br>
visumst. <b>Coc.</B> Item alios deos facturos scilicet:<br>
sane illi inter se congruont concorditer.<br>
nihil est mirandum, melius si nil fit tibi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">265</SPAN><br>
namque incubare satius te fuerat Iovi,<br>
qui tibi auxilio in iure iurando fuit.<br>
<b>Capp.</B> Siquidem incubare velint qui periuraverint,<br>
locus non praeberi potis est in Capitolio.<br>
<b>Coc.</B> Hoc animum advorte: pacem ab Aesculapio&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">270</SPAN><br>
petas, ne forte tibi evenat magnum malum,<br>
quod in quiete tibi portentumst. <b>Capp.</B> Bene facis.<br>
ibo atque orabo.++<b>Coc.</B> Quae res male vortat tibi.++<br>
<b>Palinvrvs</B> Pro di immortales, quem conspicio? quis illic est?<br>
estne hic parasitus qui missust in Cariam?&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">275</SPAN><br>
heus Phaedrome, exi, exi, exi, inquam, ocius.<br>
<b>Phaedromvs</B> Quid istic clamorem tollis? <b>Pal.</B> Parasitum tuom<br>
video currentem ellum usque in platea ultima.<br>
hinc auscultemus quid agat. <b>Phaed.</B> Sane censeo.
</P>

<p>
II.iii
</P>

<p>
<b>Cvrcvlio</B> Date viam mihi, noti [atque] ignoti, dum ego hic officium meum  280</SPAN><br>
facio: fugite omnes, abite et de via decedite,<br>
ne quem in cursu capite aut cubito aut pectore offendam aut genu.<br>
ita nunc subito, propere et celere obiectumst mihi negotium,<br>
nec <homo> quisquamst tam opulentus, qui mi obsistat in via,<br>
nec strategus nec tyrannus quisquam, nec agoranomus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">285</SPAN><br>
nec demarchus nec comarchus, nec cum tanta gloria,<br>
quin cadat, quin capite sistat in via de semita.<br>
tum isti Graeci palliati, capite operto qui ambulant,<br>
qui incedunt suffarcinati cum libris, cum sportulis,<br>
constant, conferunt sermones inter se<se> drapetae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">290</SPAN><br>
obstant, obsistunt, incedunt cum suis sententiis,<br>
quos semper videas bibentes esse in thermipolio,<br>
ubi quid subripuere: operto capitulo calidum bibunt,<br>
tristes atque ebrioli incedunt: eos ego si offendero,<br>
ex unoquoque eorum exciam crepitum polentarium.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">295</SPAN><br>
tum isti qui ludunt datatim servi scurrarum in via,<br>
et datores et factores omnis subdam sub solum.<br>
proin se domi contineant * , vitent infortunio.<br>
<b>Phaed.</B> Recte hic monstrat, si imperare possit. nam ita nunc mos viget,<br>
ita nunc servitiumst: profecto modus haberi non potest.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">300</SPAN><br>
<b>Cvr.</B> Ecquis est qui mihi commonstret Phaedromum genium meum?<br>
ita res subita est, celeriter mihi [hoc] homine convento est opus.<br>
<b>Pal.</B> Te ille quaerit. <b>Phaed.</B> Quid si adeamus? heus, Curculio, te volo.<br>
<b>Cvrc.</B> Quis vocat? quis nominat me? <b>Phaed.</B> Qui te conventum cupit.<br>
<b>C.</B> Haud magis <me> cupis quam ego te cupio. <b>Ph.</B> O mea opportunitas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">305</SPAN><br>
Curculio exoptate, salve. <b>Cvrc.</B> Salve. <b>Phaed.</B> Salvom gaudeo<br>
te advenire. cedo tuam mi dexteram. ubi sunt spes meae?<br>
eloquere, obsecro hercle. <b>Cvrc.</B> Eloquere, te obsecro, ubi sunt meae?<br>
<b>Phaed.</B> Quid tibist? <b>Cvrc.</B> Tenebrae oboriuntur, genua inedia succidunt.<br>
<b>Phaed.</B> Lassitudine hercle credo. <b>Cvrc.</B> Retine, retine me, obsecro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">310</SPAN><br>
<b>Phaed.</B> Viden ut expalluit? datin isti sellam, ubi assidat, cito<br>
et aqualem cum aqua? properatin ocius? <b>Cvrc.</B> Animo male est.<br>
<b>Pal.</B> Vin aquam? <b>Cvrc.</B> Si frustulenta est, da, obsecro hercle, obsorbeam.<br>
<b>Pal.</B> Vae capiti tuo. <b>Cvrc.</B> Obsecro hercle, facite ventum ut gaudeam.<br>
<b>Pal.</B> Maxume. <b>Cvrc.</B> Quid facitis, quaeso? <b>Pal.</B> Ventum. <b>Cvrc.</B> Nolo   &nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">315</SPAN><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;equidem mihi<br>
fieri ventulum. <b>Phaed.</B> Quid igitur vis? <b>Cvrc.</B> Esse, ut ventum gaudeam.<br>
<b>Pal.</B> Iuppiter te dique perdant. <b>Cvrc.</B> Perii, prospicio parum,<br>
gramarum habeo dentes plenos, lippiunt fauces fame,<br>
ita cibi vacivitate venio lassis lactibus.<br>
<b>Ph.</B> Iam edes aliquid. <b>Cv.</B> Nolo hercle aliquid: certum quam aliquid &nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">320</SPAN><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;mavolo.<br>
<b>Pal.</B> Immo si scias, reliquiae quae sint. <b>Cvrc.</B> Scire nimis lubet<br>
ubi sient, nam illis conventis sane opus est meis dentibus.<br>
<b>Ph.</B> Pernam, abdomen, sumen sueris, glandium++<b>Cv.</B> Ain tu omnia haec?<br>
in carnario fortasse dicis. <b>Ph.</B> Immo in lancibus,<br>
quae tibi sunt parata, postquam scimus venturum. <b>Cvrc.</B> Vide&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">325</SPAN><br>
ne me ludas. <b>Phaed.</B> Ita me amabit quam ego amo, ut ego haud mentior.<br>
sed quod te misi, nihilo sum certior. <b>Cvrc.</B> Nihil attuli.<br>
<b>Phaed.</B> Perdidisti me. <b>Cvrc.</B> Invenire possum, si mi operam datis.<br>
postquam tuo iussu profectus sum, perveni in Cariam,<br>
video tuom sodalem, argenti rogo uti faciat copiam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">330</SPAN><br>
scires velle gratiam tuam, noluit frustrarier,<br>
ut decet velle hominem amicum amico, atque opitularier:<br>
respondit mihi paucis verbis, atque adeo fideliter,<br>
quod tibi est item sibi esse, magnam argenti inopiam.<br>
<b>Phaed.</B> Perdis me tuis dictis. <b>Cvrc.</B> Immo servo et servatum volo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">335</SPAN><br>
postquam mihi responsum est, abeo ab illo maestus ad forum<br>
med illo frustra advenisse. forte aspicio militem.<br>
aggredior hominem, saluto adveniens. 'salve' inquit mihi,<br>
prendit dexteram, seducit, rogat quid veniam Cariam;<br>
dico me illo advenisse animi causa. ibi me interrogat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">340</SPAN><br>
ecquem in Epidauro Lyconem tarpezitam noverim.<br>
dico me novisse. 'quid? lenonem Cappadocem?' annuo<br>
visitasse. 'sed quid eum vis?' 'quia de illo emi virginem<br>
triginta minis, vestem, aurum; et pro is decem coaccedunt minae.'<br>
'dedisti tu argentum?' inquam. 'immo apud trapezitam situm est&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">345</SPAN><br>
illum quem dixi Lyconem, atque ei mandavi, qui anulo<br>
meo tabellas obsignatas attulisset, ut daret<br>
operam, ut mulierem a lenone cum auro et veste abduceret.'<br>
postquam hoc mihi narravit, abeo ab illo. revocat me ilico,<br>
vocat me ad cenam; religio fuit, denegare nolui.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">350</SPAN><br>
'quid si abeamus ac decumbamus?' inquit. consilium placet:<br>
'neque diem decet morari, neque nocti nocerier.'<br>
'omnis res paratast'. et nos, quibus paratum est, assumus.<br>
postquam cenati atque appoti, talos poscit sibi in manum,<br>
provocat me in aleam, ut ego ludam: pono pallium;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">355</SPAN><br>
ille suom amiculum opposivit, invocat Planesium.<br>
<b>Phaed.</B> Meosne amores? <b>Cvrc.</B> Tace parumper. iacit volturios quattuor.<br>
talos arripio, invoco almam meam nutricem Herculem,<br>
iacto basilicum; propino magnum poclum: ille ebibit,<br>
caput deponit, condormiscit. ego ei subduco anulum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">360</SPAN><br>
deduco pedes de lecto clam, ne miles sentiat.<br>
rogant me servi quo eam: dico me ire quo saturi solent.<br>
ostium ubi conspexi, exinde me ilico protinam dedi.<br>
<b>Phaed.</B> Laudo. <b>Cvrc.</B> Laudato quando illud quod cupis effecero.<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;* * *&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">364a</span><br>
eamus nunc intro, ut tabellas consignemus. <b>Phaed.</B> Num moror?<br>
<b>Cvrc.</B> Atque aliquid prius obstrudamus, pernam, sumen, glandium,<br>
haec sunt ventris stabilimenta, pane et assa bubula,<br>
poculum grande, aula magna, ut satis consilia suppetant.<br>
tu tabellas consignato, hic ministrabit, ego edam.<br>
dicam quem ad modum conscribas. sequere me hac intro. <b>Phaed.</B> Sequor.++&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">370
</p>

<p class=shortborder></p>

<p>
<b>ACTVS III</B>
</p>

<p>
III.i
<br>
<b>Lyco</B> Beatus videor: subduxi ratiunculam,<br>
quantum aeris mihi sit quantumque alieni siet:<br>
dives sum, si non reddo eis quibus debeo.<br>
[si reddo illis quibus debeo, plus alieni est.]<br>
verum hercle vero cum belle recogito,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">375</SPAN><br>
si magis me instabunt, ad praetorem sufferam.<br>
[habent hunc morem plerique argentarii,<br>
ut alius alium poscant, reddant nemini,<br>
pugnis rem solvant, si quis poscat clarius.]<br>
qui homo mature quaesivit pecuniam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">380</SPAN><br>
nisi eam mature parsit, mature esurit.<br>
cupio aliquem emere puerum, qui usurarius<br>
nunc mihi quaeratur. usus est pecunia.<br>
<b>Cvrcvlio</B> Nil tu me saturum monueris. memini et scio.<br>
ego hoc effectum lepide tibi tradam. tace.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">385</SPAN><br>
edepol ne ego hic med intus explevi probe,<br>
et quidem reliqui in ventre cellae uni locum,<br>
ubi reliquiarum reliquias reconderem.<br>
quis hic est qui operto capite Aesculapium<br>
salutat? attat, quem quaerebam. sequere me.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">390</SPAN><br>
simulabo quasi non noverim. heus tu, te volo.<br>
<b>Lyc.</B> Vnocule, salve. <b>Cvrc.</B> Quaeso, deridesne me?<br>
<b>Lyc.</B> De Coclitum prosapia te esse arbitror,<br>
nam ei sunt unoculi. <b>Cvrc.</B> Catapulta hoc ictum est mihi<br>
apud Sicyonem. <b>Lyc.</B> Nam quid id refert mea,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">395</SPAN><br>
an aula quassa cum cinere effossus siet?<br>
<b>Cvrc.</B> Superstitiosus hic quidem est, vera praedicat;<br>
nam illaec catapultae ad me crebro commeant.<br>
adulescens, ob rem publicam hoc intus mihi<br>
quod insigne habeo, quaeso ne me incomities.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">400</SPAN><br>
<b>Lyc.</B> Licetne inforare, si incomitiare non licet?<br>
<b>Cvrc.</B> Non inforabis me quidem, nec mihi placet<br>
tuom profecto nec forum nec comitium.<br>
sed hunc, quem quaero, commonstrare si potes,<br>
inibis a me solidam et grandem gratiam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">405</SPAN><br>
Lyconem quaero tarpezitam. <b>Lyc.</B> Dic mihi,<br>
quid eum nunc quaeris? aut cuiati's? <b>Cvrc.</B> Eloquar.<br>
ab Therapontigono Platagidoro milite.<br>
<b>Lyc.</B> Novi edepol nomen, nam mihi istoc nomine,<br>
dum scribo, explevi totas ceras quattuor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">410</SPAN><br>
sed quid Lyconem quaeris? <b>Cvrc.</B> Mandatumst mihi,<br>
ut has tabellas ad eum ferrem. <b>Lyc.</B> Quis tu homo es?<br>
<b>Cvrc.</B> Libertus illius, quem omnes Summanum vocant.<br>
<b>Lyc.</B> Summane, salve. qui Summanu's? fac sciam.<br>
<b>Cvrc.</B> Quia vestimenta, ubi obdormivi ebrius,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">415</SPAN><br>
summano, ob eam rem me omnes Summanum vocant.<br>
<b>Lyc.</B> Alibi te meliust quaerere hospitium tibi:<br>
apud me profecto nihil est Summano loci.<br>
sed istum quem quaeris ego sum. <b>Cvrc.</B> Quaeso, tune is es,<br>
Lyco trapezita? <b>Lyc.</B> Ego sum. <b>Cvrc.</B> Multam me tibi&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">420</SPAN><br>
salutem iussit Therapontigonus dicere,<br>
et has tabellas dare me iussit. <b>Lyc.</B> Mihin? <b>Cvrc.</B> Ita.<br>
cape, signum nosce. nostin? <b>Lyc.</B> Quidni noverim?<br>
clupeatus elephantum ubi machaera dissicit.<br>
<b>Cvrc.</B> Quod istic scriptum est, id te orare iusserat&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">425</SPAN><br>
profecto ut faceres, suam si velles gratiam.<br>
<b>Lyc.</B> Concede, inspiciam quid sit scriptum. <b>Cvrc.</B> Maxime,<br>
tuo arbitratu, dum auferam abs te id quod peto.<br>
<b>Lyc.</B> 'Miles Lyconi in Epidauro hospiti<br>
suo Therapontigonus Platagidorus plurimam&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">430</SPAN><br>
salutem dicit.' <b>Cvrc.</B> Meus hic est, hamum vorat.<br>
<b>Lyc.</B> 'Tecum oro et quaeso, qui has tabellas adferet<br>
tibi, ut ei detur quam istic emi virginem,<br>
quod te praesente isti egi teque interprete,<br>
et aurum et vestem. iam scis ut convenerit:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">435</SPAN><br>
argentum des lenoni, is huic det virginem.'<br>
ubi ipsus? cur non venit? <b>Cvrc.</B> Ego dicam tibi:<br>
quia nudiusquartus venimus in Cariam<br>
ex India; ibi nunc statuam volt dare auream<br>
solidam faciundam ex auro Philippo, quae siet&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">440</SPAN><br>
septempedalis, factis monumentum suis.<br>
<b>Lyc.</B> Quam ob rem istuc? <b>Cvrc.</B> Dicam. quia enim Persas, Paphlagones,<br>
Sinopes, Arabes, Cares, Cretanos, Syros,<br>
Rhodiam atque Lyciam, Perediam et Perbibesiam,<br>
Centauromachiam et Classiam Vnomammiam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">445</SPAN><br>
~ Libyamque oram omnem Conterebromniam,<br>
dimidiam partem nationum usque omnium<br>
subegit solus intra viginti dies.<br>
<b>Lyc.</B> Vah. <b>Cvrc.</B> Quid mirare? <b>Lyc.</B> Quia enim in cavea si forent<br>
conclusi, itidem ut pulli gallinacei,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">450</SPAN><br>
ita non potuere uno anno circumirier.<br>
credo hercle te esse ab illo, ita nugas blatis.<br>
<b>Cvrc.</B> Immo etiam porro, si vis, dicam. <b>Lyc.</B> Nil moror.<br>
sequere hac, te absolvam qua advenisti gratia.<br>
atque eccum video. leno, salve. <b>Cappadox</B> Di te ament.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">455</SPAN><br>
<b>Lyc.</B> Quid hoc quod ad te venio? <b>Capp.</B> Dicas quid velis.<br>
<b>Lyc.</B> Argentum accipias, cum illo mittas virginem.<br>
<b>Capp.</B> Quid quod iuratus sum? <b>Lyc.</B> Quid id refert tua,<br>
dum argentum accipias? <b>Capp.</B> Qui monet quasi adiuvat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">459-460</SPAN><br>
sequimini. <b>Cvrc.</B> Leno, cave in te sit mora mihi.++&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">461</span>
</p>

<p class=shortborder></p>

<p>
<b>ACTVS IV</B>
</p>

<p>
IV.i
<br>
<b>Choragvs</B> Edepol nugatorem lepidum lepide hunc nactust Phaedromus.<br>
halapantam an sycophantam magis esse dicam nescio.<br>
ornamenta quae locavi metuo ut possim recipere;<br>
quamquam cum istoc mihi negoti nihil est: ipsi Phaedromo&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">465</SPAN><br>
credidi; tamen asservabo. sed dum hic egreditur foras,<br>
commonstrabo, quo in quemque hominem facile inveniatis loco,<br>
ne nimio opere sumat operam si quem conventum velit,<br>
vel vitiosum vel sine vitio, vel probum vel improbum.<br>
qui periurum convenire volt hominem ito in comitium;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">470</SPAN><br>
qui mendacem et gloriosum, apud Cloacinae sacrum,<br>
ditis damnosos maritos sub basilica quaerito.<br>
ibidem erunt scorta exoleta quique stipulari solent,<br>
symbolarum collatores apud forum piscarium.<br>
in foro infimo boni homines atque dites ambulant,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">475</SPAN><br>
in medio propter canalem, ibi ostentatores meri;<br>
confidentes garrulique et malevoli supera lacum,<br>
qui alteri de nihilo audacter dicunt contumeliam<br>
et qui ipsi sat habent quod in se possit vere dicier.<br>
sub veteribus, ibi sunt qui dant quique accipiunt faenore.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">480</SPAN><br>
pone aedem Castoris, ibi sunt subito quibus credas male.<br>
in Tusco vico, ibi sunt homines qui ipsi sese venditant,<br>
[in Velabro vel pistorem vel lanium vel haruspicem]<br>
vel qui ipsi vorsant vel qui aliis ubi vorsentur praebeant.<br>
[ditis damnosos maritos apud Leucadiam Oppiam.]&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">485</SPAN><br>
sed interim fores crepuere: linguae moderandum est mihi.++
</p>

<p class=shortborder></p>

<p>
<b>ACTVS V</B>
</p>

<p>
IV.ii
<br>
<b>Cvrcvlio</B> I tu prae, virgo: non queo quod pone me est servare.<br>
et aurum et vestem omnem suam esse aiebat quam haec haberet.<br>
<b>Cappadox</B> Nemo it infitias. <b>Cvrc.</B> At tamen meliusculum est monere.<br>
<b>Lyco</B> Memento promisisse te, si quisquam hanc liberali&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">490</SPAN><br>
causa manu assereret, mihi omne argentum redditum iri,<br>
minas triginta. <b>Capp.</B> Meminero, de istoc quietus esto.<br>
et nunc idem dico. <b>Cvrc.</B> Et quidem meminisse ego haec volam te.<br>
<b>Capp.</B> Memini, et mancupio tibi dabo. <b>Cvrc.</B> Egon ab lenone quicquam<br>
mancupio accipiam, quibus sui nihil est nisi una lingua,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">495</SPAN><br>
qui abiurant si quid creditum est? alienos mancupatis,<br>
alienos manu emittitis alienisque imperatis,<br>
nec vobis auctor ullus est nec vosmet estis ulli.<br>
item genus est lenonium inter homines meo quidem animo<br>
ut muscae, culices, cimices pedesque pulicesque: &nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">500</SPAN><br>
odio et malo et molestiae, bono usui estis nulli,<br>
nec vobiscum quisquam in foro frugi consistere audet;<br>
qui constitit, culpant eum, conspicitur vituperatur,<br>
eum rem fidemque perdere, tam etsi nil fecit, aiunt.<br>
<b>Lyc.</B> Edepol lenones meo animo novisti, lusce, lepide.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">505</SPAN><br>
<b>Cvrc.</B> Eodem hercle vos pono et paro: parissimi estis hibus:<br>
hi saltem in occultis locis prostant, vos in foro ipso;<br>
vos faenore homines, hi male suadendo et lustris lacerant.<br>
rogitationis plurimas propter vos populus scivit,<br>
quas vos rogatas rumpitis: aliquam reperitis rimam;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">510</SPAN><br>
quasi aquam ferventem frigidam esse, ita vos putatis leges.<br>
<b>Lyc.</B> Tacuisse mavellem. <b>Capp.</B> Hau male meditate maledicax es.<br>
<b>Cvrc.</B> Indignis si male dicitur, male dictum id esse dico,<br>
verum si dignis dicitur, bene dictumst meo quidem animo.<br>
ego mancupem te nil moror nec lenonem alium quemquam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">515</SPAN><br>
Lyco, numquid vis? <b>Ly.</B> Bene vale. <b>Cv.</B> Vale. <b>Ca.</B> Heus tu, tibi ego dico.<br>
<b>Cvrc.</B> Eloquere, quid vis? <b>Capp.</B> Quaeso, ut hanc cures, <ut> bene sit isti.<br>
bene ego istam eduxi meae domi et pudice. <b>Cvrc.</B> Si huius miseret,<br>
ecquid das qui bene sit? <b>Capp.</B> Malum. <b>Cvrc.</B> Opust hoc qui te procures.<br>
<b>Capp.</B> Quid stulta ploras? ne time, bene hercle vendidi ego te;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">520</SPAN><br>
fac sis bonae frugi sies, sequere istum bella belle.<br>
<b>Lyc.</B> Summane, numquid nunciam me vis? <b>Cvrc.</B> Vale atque salve,<br>
nam et operam et pecuniam benigne praebuisti.<br>
<b>Lyc.</B> Salutem multam dicito patrono. <b>Cvrc.</B> Nuntiabo.++<br>
<b>Lyc.</B> Numquid vis, leno? <b>Capp.</B> Istas minas decem, qui me procurem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">525</SPAN><br>
dum melius sit mihi, des. <b>Lyc.</B> Dabuntur, cras peti iubeto.++<br>
<b>Capp.</B> Quando bene gessi rem, volo hic in fano supplicare.<br>
nam illam minis olim decem puellam parvolam emi,<br>
sed eum qui mi illam vendidit numquam postilla vidi;<br>
periisse credo. quid id mea refert? ego argentum habeo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">530</SPAN><br>
quoi homini di sunt propitii, lucrum ei profecto obiciunt.<br>
nunc rei divinae operam dabo. certumst bene me curare.++
</P>

<p>
IV.iii
</P>

<p>
<b>Therapontigonvs</B> Non ego nunc mediocri incedo iratus iracundia,<br>
sed eapse illa qua excidionem facere condidici oppidis.<br>
nunc nisi tu mihi propere properas dare iam triginta minas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">535</SPAN><br>
quas ego apud te deposivi, vitam propera ponere.<br>
<b>Lyco</B> Non edepol nunc ego te mediocri macto infortunio,<br>
sed eopse illo quo mactare soleo quoi nil debeo.<br>
<b>Ther.</B> Ne te mi facias ferocem aut supplicare censeas.<br>
<b>Lyc.</B> Nec tu me quidem umquam subiges, redditum ut reddam tibi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">540</SPAN><br>
nec daturus sum. <b>Ther.</B> Idem ego istuc quom credebam credidi,<br>
te nihil esse redditurum. <b>Lyc.</B> Quor nunc a me igitur petis?<br>
<b>Ther.</B> Scire volo quoi reddidisti. <b>Lyc.</B> Lusco liberto tuo,<br>
is Summanum se vocari dixit, ei reddidi.<br>
[qui has tabellas obsignatas attulit. <b>Ther.</B> Quas tu mihi tabellas?]&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">545</SPAN><br>
quos tu mihi luscos libertos, quos Summanos somnias?<br>
nec mihi quidem libertus ullust. <b>Lyc.</B> Facis sapientius<br>
quam pars ~ lenonum, libertos qui habent et eos deserunt.<br>
<b>Ther.</B> Quid feci ~ <b>Lyc.</B> Quod mandasti feci, tui honoris gratia,<br>
tuom qui signum ad me attulisset, nuntium ne spernerem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">550</SPAN><br>
<b>Ther.</B> Stultior stulto fuisti, qui tabellis crederes.<br>
<b>Lyc.</B> Quis res publica et privata geritur, nonne eis crederem?<br>
ego abeo, tibi res solutast recte. bellator, vale.<br>
<b>Ther.</B> Quid valeam? <b>Lyc.</B> Aut tu aegrota aetatem, si lubet, per me quidem.++<br>
<b>Ther.</B> Quid ego nunc faciam? quid refert me fecisse regibus&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">555</SPAN><br>
ut mi oboedirent, si hic me hodie umbraticus deriserit?
</P>

<p>
IV.iv
</P>

<p>
<b>Cappadox</B> Quoi homini di sunt propitii, ei non esse iratos puto.<br>
postquam rem divinam feci, venit in mentem mihi,<br>
ne trapezita exulatum abierit, argentum ut petam,<br>
ut ego potius comedim quam ille. <b>Ther.</B> Iusseram salvere te.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">560</SPAN><br>
<b>Capp.</B> Therapontigone Platagidore, salve; salvos quom advenis<br>
in Epidaurum, hic hodie apud me++numquam delinges salem.<br>
<b>Ther.</B> Bene vocas, verum locata res est++ut male sit tibi.<br>
sed quid agit meum mercimonium apud te? <b>Capp.</B> Nil apud me quidem,<br>
ne facias testis, neque equidem debeo quicquam. <b>Ther.</B> Quid est?&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">565</SPAN><br>
<b>Capp.</B> Quod fui iuratus feci. <b>Ther.</B> Reddin an non virginem,<br>
prius quam te huic meae machaerae obicio, mastigia?<br>
<b>Capp.</B> Vapulare ego te vehementer iubeo: ne me territes.<br>
illa abductast, tu auferere hinc a me, si perges mihi<br>
male loqui, profecto, cui ego nisi malum nil debeo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">570</SPAN><br>
<b>T.</B> Mihin malum minitare? <b>C.</B> Atque edepol non minitabor, sed dabo,<br>
mihi si perges molestus esse. <b>Ther.</B> Leno minitatur mihi,<br>
meaeque pugnae proeliares plurimae optritae iacent?<br>
at ita me machaera et clupeus *<br>
bene iuvent pugnantem in acie: nisi mi virgo redditur, &nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">575</SPAN><br>
iam ego te faciam ut hic formicae frustillatim differant.<br>
<b>Capp.</B> At ita me volsellae, pecten, speculum, calamistrum meum<br>
bene me amassint meaque axitia linteumque extersui,<br>
ut ego tua magnifica verba neque istas tuas magnas minas<br>
non pluris facio quam ancillam meam quae latrinam lavat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">580</SPAN><br>
ego illam reddidi qui argentum a te attulit. <b>Ther.</B> Quis is est homo?<br>
<b>Capp.</B> Tuom libertum esse aiebat sese Summanum. <b>Ther.</B> Meum?<br>
attat, Curculio hercle verba mihi dedit, cum cogito.<br>
is mihi anulum subripuit. <b>Capp.</B> Perdidistin tu anulum?<br>
miles pulchre centuriatus est expuncto in manipulo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">585</SPAN><br>
<b>Ther.</B> Vbi nunc Curculionem inveniam? <b>Capp.</B> In tritico facillume,<br>
vel quingentos curculiones pro uno faxo reperias.<br>
ego abeo, vale atque salve.++<b>Ther.</B> Male vale, male sit tibi.<br>
quid ego faciam? maneam an abeam? sicin mi esse os oblitum?<br>
cupio dare mercedem qui illunc ubi sit commonstret mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">590</span>
</P>

<p>
V.i
</P>

<p>
<b>Cvrcvlio</B> Antiquom poetam audivi scripsisse in tragoedia,<br>
mulieres duas peiores esse quam unam. res itast.<br>
verum mulierem peiorem quam haec amica est Phaedromi<br>
non vidi aut audivi, neque pol dici nec fingi potest<br>
peior quam haec est: quae ubi me habere hunc conspicatast anulum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">595</SPAN><br>
rogat unde habeam. 'quid id tu quaeris?' 'quia mi quaesitost opus.'<br>
nego me dicere. ut eum eriperet, manum arripuit mordicus.<br>
vix foras me abripui atque effugi. apage istanc caniculam.
</P>

<p>
V.ii
</P>

<p>
<b>Planesivm</B> Phaedrome, propera. <b>Phaedromvs</B> Quid properem? <b>Plan.</B> Parasitum<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;ne amiseris.<br>
magna res est. <b>Phaed.</B> Nulla est mihi, nam quam habui absumpsi celeriter. 600</SPAN><br>
<b>Plan.</B> Teneo. <b>Phaed.</B> Quid negotist? <b>Plan.</B> Rogita unde istunc habeat<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;anulum.<br>
pater istum meus gestitavit * <b>Cvrc.</B> At mea matertera.<br>
<b>Plan.</B> Mater ei utendum dederat. <b>Cvrc.</B> Pater ~ uois rusum tibi.<br>
<b>Plan.</B> Nugas garris. <b>Cvrc.</B> Soleo, nam propter eas vivo facilius.<br>
<b>Plan.</B> Quid nunc? obsecro, parentes ne meos mihi prohibeas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">605</SPAN><br>
<b>Cvrc.</B> Quid ego? sub gemmane abstrusos habeo tuam matrem et patrem?<br>
<b>Plan.</B> Libera ego sum nata. <b>Cvrc.</B> Et alii multi qui nunc serviunt.<br>
<b>Phaed.</B> Enim vero irascor. <b>Cvrc.</B> Dixi equidem tibi, unde ad me hic<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;pervenerit.<br>
quotiens dicendum est? elusi militem, inquam, in alea.<br>
<b>Th.</B> Salvos sum, eccum quem quaerebam. quid agis, bone vir? <b>Cv.</B> Audio.  610</SPAN><br>
si vis tribus bolis, vel in chlamydem. <b>Ther.</B> Quin tu is in malam crucem<br>
cum bolis, cum bulbis? redde mihi iam argentum aut virginem.<br>
<b>Cvrc.</B> Quod argentum, quas tu mihi tricas narras? quam tu virginem<br>
me reposcis? <b>Ther.</B> Quam ab lenone abduxti hodie, scelus viri.<br>
<b>C.</B> Nullam abduxi. <b>T.</B> Certe eccistam video. <b>Ph.</B> Virgo haec libera &nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">615</SPAN><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;est.<br>
<b>Ther.</B> Mean ancilla libera ut sit, quam ego numquam emisi manu?<br>
<b>Phaed.</B> Quis tibi hanc dedit mancipio? aut unde emisti? fac sciam.<br>
<b>Ther.</B> Ego quidem pro istac rem solvi ab trapezita meo.<br>
quam ego pecuniam quadruplicem abs te et lenone auferam.<br>
<b>Phaed.</B> Qui scis mercari furtivas atque ingenuas virgines,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">620</SPAN><br>
ambula in ius. <b>Ther.</B> Non eo. <b>Phaed.</B> Licet [te] antestari? <b>Ther.</B> Non<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;licet.<br>
<b>Phaed.</B> Iuppiter te, miles, perdat, intestatus vivito;<br>
at ego, quem licet, te. accede huc. <b>Ther.</B> Servom antestari? <b>Cvrc.</B> Vide.<br>
em ut scias me liberum esse. ergo ambula in ius. <b>Ther.</B> Em tibi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">624-625</SPAN><br>
<b>C.</B> O cives, cives. <b>T.</B> Quid clamas? <b>Ph.</B> Quid tibi istum tactio est?&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">626</span><br>
<b>T.</B> Quia mihi lubitum est. <b>Ph.</B> Accede huc tu, ego illum tibi dedam, tace.<br>
<b>Plan.</B> Phaedrome, obsecro serva me. <b>Ph.</B> Tamquam me et genium meum.<br>
miles, quaeso <te> ut mihi dicas unde illum habeas anulum,<br>
quem parasitus hic te elusit. <b>Plan.</B> Per tua genua te obsecro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">630</SPAN><br>
ut nos facias certiores. <b>Ther.</B> Quid istuc ad vos attinet?<br>
quaeratis chlamydem et machaeram hanc unde ad me pervenerit.<br>
<b>Cvrc.</B> Vt fastidit gloriosus. <b>Ther.</B> Mitte istum, ego dicam omnia.<br>
<b>Cvrc.</B> Nihil est quod ille dicit. <b>Plan.</B> Fac me certiorem, obsecro.<br>
<b>Ther.</B> Ego dicam, surge. hanc rem agite atque animum advortite.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">635</SPAN><br>
pater meus habuit Periplanes ~Planesium<br>
is prius quam moritur mihi dedit tamquam suo,<br>
ut aequom fuerat, filio. <b>Plan.</B> Pro Iuppiter.<br>
<b>Ther.</B> Et isto me heredem fecit. <b>Plan.</B> <o> Pietas mea,<br>
serva me, quando ego te servavi sedulo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">640</SPAN><br>
frater mi, salve. <b>Ther.</B> Qui credam ego istuc? cedo,<br>
si vera memoras, quae fuit mater tua?<br>
<b>Plan.</B> Cleobula. <b>Ther.</B> Nutrix quae fuit? <b>Plan.</B> Archestrata.<br>
ea me spectatum tulerat per Dionysia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">644-645</SPAN><br>
postquam illo ventum est, iam, ut me collocaverat, &nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">646</span><br>
exoritur ventus turbo, spectacla ibi ruont,<br>
ego pertimesco: [tum] ibi me nescio quis arripit<br>
timidam atque pavidam, nec vivam nec mortuam.<br>
nec quo me pacto abstulerit possum dicere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">650</SPAN><br>
<b>Ther.</B> Memini istanc turbam fieri. sed tu dic mihi,<br>
ubi is est homo qui te surripuit? <b>Plan.</B> Nescio.<br>
verum hunc servavi semper mecum una anulum;<br>
cum hoc olim perii. <b>Ther.</B> Cedo, ut inspiciam. <b>Cvrc.</B> Sanan es,<br>
quae isti committas? <b>Plan.</B> Sine modo. <b>Ther.</B> Pro Iuppiter,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">655</SPAN><br>
hic est quem ego tibi misi natali die.<br>
tam facile novi quam me. salve, mea soror.<br>
<b>Plan.</B> Frater mi, salve. <b>Phaed.</B> Deos volo bene vortere<br>
istam rem vobis. <b>Cvrc.</B> Et ego nobis omnibus:<br>
tu ut hodie adveniens cenam des sororiam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">660</SPAN><br>
hic nuptialem cras dabit. promittimus.<br>
<b>Ther.</B> Tace tu. <b>Cvrc.</B> Non taceo, quando res vortit bene.<br>
tu istanc desponde huic, miles. ego dotem dabo.<br>
<b>Ther.</B> Quid dotis? <b>Cvrc.</B> Egone? ut semper, dum vivat, me alat.<br>
verum hercle dico. <b>Ther.</B> Me lubente feceris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">665</SPAN><br>
sed leno hic debet nobis triginta minas.<br>
<b>Phaed.</B> Quam ob rem istuc? <b>Ther.</B> Quia ille ita repromisit mihi:<br>
si quisquam hanc liberali asseruisset manu,<br>
sine controversia omne argentum reddere.<br>
nunc eamus ad lenonem. <b>Cvrc.</B> Laudo. <b>Phaed.</B> Hoc prius volo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">670</SPAN><br>
meam rem agere. <b>Ther.</B> Quid id est? <b>Phaed.</B> Vt mihi hanc despondeas.<br>
<b>Cvrc.</B> Quid cessas, miles, hanc huic uxorem dare?<br>
<b>T.</B> Si haec volt. <b>Pl.</B> Mi frater, cupio. <b>T.</B> Fiat. <b>C.</B> Bene facis.<br>
<b>Phaed.</B> Spondesne, miles, mi hanc uxorem? <b>Ther.</B> Spondeo.<br>
<b>Cvrc.</B> Et ego hoc idem una spondeo. <b>Ther.</B> Lepide facis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">675</SPAN><br>
sed eccum lenonem, incedit, thensaurum meum.
</P>

<p>
V.iii
</P>

<p>
<b>Cappadox</B> Argentariis male credi qui aiunt, nugas praedicant:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">679</span><br>
nam et bene et male credi dico; id adeo ego hodie expertus sum.<br>
non male creditur qui numquam reddunt, sed prorsum perit.<br>
vel ille, decem minas dum solvit, omnis mensas transiit.<br>
postquam nil fit, clamore hominem posco: ille in ius me vocat;<br>
pessume metui, ne mihi hodie apud praetorem solveret.<br>
verum amici compulerunt: reddit argentum domo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">685</SPAN><br>
nunc domum properare certumst. <b>Ther.</B> Heus tu, leno, te volo.<br>
<b>Phaed.</B> Et ego te volo. <b>Capp.</B> At ego vos nolo ambos. <b>Ther.</B> Sta sis ilico,<br>
atque argentum propere propera vomere. <b>Capp.</B> Quid mecum est tibi?<br>
aut tibi? <b>Ther.</B> Quia ego ex te hodie faciam pilum catapultarium<br>
atque ita te nervo torquebo, itidem ut catapultae solent.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">690</SPAN><br>
<b>Phaed.</B> Delicatum te hodie faciam, cum catello ut accubes,<br>
ferreo ego dico. <b>Capp.</B> At ego vos ambo in robusto carcere<br>
ut pereatis. <b>Phaed.</B> Collum obstringe, abduce istum in malam crucem.<br>
<b>Th.</B> Quidquid est, ipse ibit potius. <b>Ca.</B> Pro deum atque hominum fidem,<br>
hocine pacto indemnatum atque intestatum me abripi?&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">695</SPAN><br>
obsecro, Planesium, et te, Phaedrome, auxilium ut feras.<br>
<b>Plan.</B> Frater, obsecro te, noli hunc condemnatum perdere.<br>
bene et pudice me domi habuit. <b>Ther.</B> Haud voluntate id sua:<br>
Aesculapio huic habeto, quom pudica es, gratiam;<br>
nam si valuisset, iam pridem quoquo posset mitteret.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">700</SPAN><br>
<b>Phaed.</B> Animum advortite, <ego> si possum hoc inter vos componere.<br>
mitte istunc. accede huc, leno. dicam meam sententiam,<br>
siquidem voltis quod decrero facere. <b>Ther.</B> Tibi permittimus:<br>
<b>Capp.</B> Dum quidem hercle ita iudices, ne quisquam a me argentum auferat.<br>
<b>T.</B> Quodne promisti? <b>Ca.</B> Qui promisi? <b>Ph.</B> Lingua. <b>Ca.</B> Eadem nunc &nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">705</SPAN><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;nego.<br>
dicendi, non rem perdendi gratia haec nata est mihi.<br>
<b>Ph.</B> Nihil agit, collum obstringe homini. <b>Ca.</B> Iam iam faciam ut iusseris.<br>
<b>Ther.</B> Quando vir bonus es, responde quod rogo. <b>Capp.</B> Roga quod lubet.<br>
<b>Ther.</B> Promistin, si liberali quisquam hanc assereret manu,<br>
te omne argentum redditurum? <b>Capp.</B> Non commemini dicere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">710</SPAN><br>
<b>Ther.</B> Quid? negas? <b>Capp.</B> Nego hercle vero. quo praesente? quo in loco?<br>
<b>Ther.</B> Me ipso praesente et Lycone tarpezita. <b>Capp.</B> Non taces?<br>
<b>Ther.</B> Non taceo. <b>Capp.</B> Non ego te flocci facio; ne me territes.<br>
<b>Ther.</B> Me ipso praesente et Lycone factum est. <b>Phaed.</B> Satis credo tibi.<br>
nunc adeo, ut tu scire possis, leno, meam sententiam:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">715</SPAN><br>
libera haec est, hic huius frater est, haec autem illius soror, ~<br>
haec mihi nubet: tu huic argentum redde. hoc iudicium meum est.<br>
<b>Ther.</B> Tu autem in nervo iam iacebis, nisi mi argentum redditur.<br>
<b>Capp.</B> Hercle istam rem iudicasti perfidiose, Phaedrome.<br>
et tibi oberit et te, miles, di deaeque perduint.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">720</SPAN><br>
tu me sequere. <b>Ther.</B> Quo sequar te? <b>Capp.</B> Ad trapezitam meum<br>
ad praetorem. nam inde rem solvo omnibus quibus debeo.<br>
<b>Ther.</B> Ego te in nervom, haud ad praetorem hinc rapiam, ni argentum refers.<br>
<b>Capp.</B> Ego te vehementer perire cupio, ne tu [me] nescias.<br>
<b>Ther.</B> Itane vero? <b>Capp.</B> Ita hercle vero. <b>Ther.</B> Novi ego hos pugnos&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">725</SPAN><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;meos.<br>
<b>Capp.</B> Quid tum? <b>Ther.</B> Quid tum, rogitas? hisce ego, si tu me irritaveris,<br>
placidum te hodie reddam. <b>Capp.</B> Age ergo, recipe actutum. <b>Ther.</B> Licet.<br>
<b>Phaed.</B> Tu, miles, apud me cenabis. hodie fient nuptiae.<br>
<b>Ther.</B> Quae res bene vortat mi et vobis. spectatores, plaudite.
</p>

<div class="footer">
	<p>
		<a href="/plautus.html">Plautus</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY>
</HTML>