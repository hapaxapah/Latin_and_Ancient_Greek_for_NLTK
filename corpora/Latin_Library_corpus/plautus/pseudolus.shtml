<html>
	<head>
		<title>
			Plautus: Pseudolus
		</title>
		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>
<p class=pagehead>T. MACCI PLAVTI PSEVDOLVS
<br><span style="font-size: 80%;">M. IUNIO. M. FIL. PR. URB.<br>
AC. M.</SPAN></p>

<p class=border></p>

<p>
<b>PERSONAE</B>
</p>

<p>
<b>PSEVDOLVS SERVVS</B><br>
<b>CALIDORVS ADVLESCENS</B><br>
<b>BALLIO LENO</B><br>
<b>SIMO SENEX</B><br>
<b>CALLIPHO SENEX</B><br>
<b>HARPAX SERVVS</B><br>
<b>CHARINVS ADVLESCENS</B><br>
<b>PVER</B><br>
<b>COCVS</B><br>
<b>SIMIA SERVVS</B>
</p>

<p>
<b>ARGVMENTVM I</B>
</p>

<p>
<b>P</B>raesentis numerat quindecim miles minas,<br>
<b>S</B>imul consignat symbolum, ut Phoenicium<br>
<b>E</B>i det leno, qui eum cum relicuo adferat.<br>
<b>V</B>enientem caculam intervortit symbolo,<br>
<b>D</B>icens Syrum se Ballionis, Pseudolus<br>
<b>O</B>pemque erili ita tulit; nam Simmiae<br>
<b>L</B>eno mulierem, quem is supposuit, tradidit.<br>
<b>V</B>enit Harpax verus: res palam cognoscitur,<br>
<b>S</B>enexque argentum, quod erat pactus, reddidit.
</p>

<p>
<b>ARGVMENTVM II</B>
</p>

<p>
Calidorus iuvenis meretricem Phoenicium<br>
ecflictim deperibat, nummorum indigus;<br>
eandem miles, qui viginti mulierem<br>
minis mercatus abiit, solvit quindecim.<br>
scortum reliquit ad lenonem ac symbolum,<br>
ut qui attulisset signum simile cetero<br>
cum pretio, secum aveheret emptam mulierem.<br>
mox missus ut prehendat scortum a milite<br>
venit calator militaris. hunc dolo<br>
adgreditur adulescentis servus Pseudolus<br>
tamquam lenonis atriensis: symbolum<br>
aufert, minasque quinque acceptas mutuas<br>
dat subditicio caculae cum symbolo;<br>
lenonem fallit sychophanta cacula.<br>
scorto Calidorus potitur, vino Pseudolus.
</p>

<p class=shortborder></p>

<p>
<b>PROLOGVS</B>
</p>

<p>
Exporgi meliust lumbos atque exsurgier:<br>
Plautina longa fabula in scaenam venit.
</p>

<p class=shortborder></p>

<p>
<b>ACTVS I</B>
</p>

<p>
<b>I.i</B><br>
<b>PSEVDOLVS</B> Si ex te tacente fieri possem certior,<br>
ere, quae miseriae te tam misere macerent,<br>
duorum labori ego hominum parsissem lubens,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;5<br>
mei te rogandi et tis respondendi mihi;<br>
nunc quoniam id fieri non potest, necessitas<br>
me subigit ut te rogitem. responde mihi:<br>
quid est quod tu exanimatus iam hos multos dies<br>
gestas tabellas tecum, eas lacrumis lavis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;10<br>
neque tui participem consili quemquam facis?<br>
eloquere, ut quod ego nescio id tecum sciam.<br>
<b>CALIDORVS</B> Misere miser sum, Pseudole. <b>PS.</B> Id te Iuppiter<br>
prohibessit. <b>CAL.</B> Nihil hoc Iovis ad iudicium attinet:<br>
sub Veneris regno vapulo, non sub Iovis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;15<br>
<b>PS.</B> Licet me id scire quid sit? nam tu me antidhac<br>
supremum habuisti comitem consiliis tuis.<br>
<b>CAL.</B> Idem animus nunc est. <b>PS.</B> Face me certum quid tibist;<br>
iuvabo aut re aut opera aut consilio bono.<br>
<b>CAL.</B> Cape has tabellas, tute hinc narrato tibi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;20<br>
quae me miseria et cura contabefacit.<br>
<b>PS.</B> Mos tibi geretur. sed quid hoc, quaeso? <b>CAL.</B> Quid
est?<br>
<b>PS.</B> Vt opinor, quaerunt litterae hae sibi liberos:<br>
alia aliam scandit. <b>CAL.</B> Ludis iam ludo tuo?<br>
<b>PS.</B> Has quidem pol credo nisi Sibulla legerit,&nbsp;&nbsp;&nbsp;&nbsp;&nbsp;&nbsp;25<br>
interpretari alium posse neminem.<br>
<b>CAL.</B> Cur inclementer dicis lepidis litteris<br>
lepidis tabellis lepida conscriptis manu?<br>
<b>PS.</B> An, opsecro hercle, habent quas gallinae manus?<br>
nam has quidem gallina scripsit. <b>CAL.</B> Odiosus mihi es.&nbsp;&nbsp;&nbsp;30<br>
lege vel tabellas redde. <b>PS.</B> Immo enim pellegam.<br>
advortito animum. <b>CAL.</B> Non adest. <b>PS.</B> At tu cita.<br>
<b>CAL.</B> Immo ego tacebo, tu istinc ex cera cita;<br>
nam istic meus animus nunc est, non in pectore.<br>
<b>PS.</B> Tuam amicam video, Calidore. <b>CAL.</B> Vbi ea est, opsecro?&nbsp;&nbsp;&nbsp;&nbsp;35<br>
<b>PS.</B> Eccam in tabellis porrectam: in cera cubat.<br>
<b>CAL.</B> At te di deaeque quantumst&#151; <b>PS.</B> Servassint quidem.<br>
<b>CAL.</B> Quasi solstitialis herba paulisper fui:<br>
repente exortus sum, repentino occidi.<br>
<b>PS.</B> Tace, dum tabellas pellego. <b>CAL.</B> Ergo quin legis?&nbsp;&nbsp;&nbsp;&nbsp;&nbsp;&nbsp;40<br>
<b>PS.</B> 'Phoenicium Calidoro amatori suo<br>
per ceram et lignum litterasque interpretes<br>
salutem mittit et salutem abs te expetit,<br>
lacrumans titubanti animo, corde et pectore.'<br>
<b>CAL.</B> Perii, salutem nusquam invenio, Pseudole,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;45<br>
quam illi remittam. <b>PS.</B> Quam salutem? <b>CAL.</B> Argenteam.<br>
<b>PS.</B> Pro lignean salute vis argenteam<br>
remittere illi? vide sis quam tu rem geras.<br>
<b>CAL.</B> Recita modo: ex tabellis iam faxo scies<br>
quam subito argento mi usus invento siet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;50<br>
<b>PS.</B> 'Leno me peregre militi Macedonio<br>
minis viginti vendidit, voluptas mea;<br>
et prius quam hinc abiit, quindecim miles minas<br>
dederat; nunc unae quinque remorantur minae.<br>
ea causa miles hic reliquit symbolum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;55<br>
expressam in cera ex anulo suam imaginem,<br>
ut qui huc adferret eius similem symbolum,<br>
cum eo simul me mitteret. ei rei dies<br>
haec praestituta est, proxuma Dionysia.'<br>
cras ea quidem sunt. <b>CAL.</B> Prope adest exitium mihi,&nbsp;&nbsp;&nbsp;60<br>
nisi quid mihi in te est auxili. <b>PS.</B> Sine pellegam.<br>
<b>CAL.</B> Sino, nam mihi videor cum ea fabularier;<br>
lege: dulce amarumque una nunc misces mihi.<br>
<b>PS.</B> 'Nunc nostri amores mores consuetudines,<br>
[iocus ludus sermo suavisaviatio]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;65<br>
compressiones artae amantum corporum,<br>
teneris labellis molles morsiunculae,<br>
[nostrorum orgiorum&#151;iunculae]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;67a<br>
papillarum horridularum oppressiunculae,<br>
harunc voluptatum mi omnium atque itidem tibi<br>
distractio discidium vastities venit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;70<br>
nisi quae mihi in test aut tibist in me salus.<br>
haec quae ego scivi ut scires curavi omnia;<br>
nunc ego te experiar quid ames, quid simules. vale.'<br>
<b>CAL.</B> Est misere scriptum, Pseudole. <b>PS.</B> O, miserrime.<br>
<b>CAL.</B> Quin fles? <b>PS.</B> Pumiceos oculos habeo: non queo&nbsp;&nbsp;&nbsp;&nbsp;&nbsp;&nbsp;75<br>
lacrumam exorare ut expuant unam modo.<br>
<b>CAL.</B> Quid ita? <b>PS.</B> Genus nostrum semper siccoculum fuit.<br>
<b>CAL.</B> Nilne adiuvare me audes? <b>PS.</B> Quid faciam tibi?<br>
<b>CAL.</B> Eheu. <b>PS.</B> Eheu? id quidem hercle ne parsis: dabo.<br>
<b>CAL.</B> Miser sum, argentum nusquam invenio mutuom.&nbsp;&nbsp;&nbsp;&nbsp;&nbsp;&nbsp;&nbsp;&nbsp;80<br>
<b>PS.</B> Eheu. <b>CAL.</B> Neque intus nummus ullus est. <b>PS.</B>
Eheu.<br>
<b>CAL.</B> Ille abducturus est mulierem cras. <b>PS.</B> Eheu.<br>
<b>CAL.</B> Istocine pacto me adiuvas? <b>PS.</B> Do id quod mihi est;<br>
nam is mihi thensaurus iugis in nostra est domo.<br>
<b>CAL.</B> Actum est de me hodie. sed potes nunc mutuam&nbsp;&nbsp;&nbsp;&nbsp;&nbsp;&nbsp;&nbsp;85<br>
drachumam dare unam mihi, quam cras reddam tibi?<br>
<b>PS.</B> Vix hercle, opinor, si me opponam pignori.<br>
sed quid ea drachuma facere vis? <b>CAL.</B> Restim volo<br>
mihi emere. <b>PS.</B> Quam ob rem? <b>CAL.</B> Qui me faciam pensilem.<br>
certum est mihi ante tenebras tenebras persequi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;90<br>
<b>PS.</B> Quis mi igitur drachumam reddet, si dedero tibi?<br>
an tu te ea causa vis sciens suspendere<br>
ut me defraudes, drachumam si dederim tibi?<br>
<b>CAL.</B> Profecto nullo pacto possum vivere,<br>
si illa a me abalienatur atque abducitur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;95<br>
<b>PS.</B> Quid fles, cucule? vives. <b>CAL.</B> Quid ego ni fleam,<br>
quoi nec paratus nummus argenti siet<br>
neque libellai spes sit usquam gentium?<br>
<b>PS.</B> Vt litterarum ego harum sermonem audio,<br>
nisi tu illi lacrumis fleveris argenteis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;100<br>
quod tu istis lacrumis te probare postulas,<br>
non pluris refert quam si imbrem in cribrum geras.<br>
verum ego te amantem, ne pave, non deseram.<br>
spero alicunde hodie me bona opera aut hac mea<br>
tibi inventurum esse auxilium argentarium.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;105<br>
atque id futurum unde unde dicam nescio,<br>
nisi quia futurum est: ita supercilium salit.<br>
<b>CAL.</B> Vtinam quae dicis dictis facta suppetant.<br>
<b>PS.</B> Scis tu quidem hercle, mea si commovi sacra,<br>
quo pacto et quantas soleam turbellas dare.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;110<br>
<b>CAL.</B> In te nunc omnes spes sunt aetati meae.<br>
<b>PS.</B> Satin est, si hanc hodie mulierem efficio tibi<br>
tua ut sit, aut si tibi do viginti minas?<br>
<b>CAL.</B> Satis, si futurumst. <b>PS.</B> Roga me viginti minas,<br>
ut me effecturum tibi quod promisi scias.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;115<br>
roga, opsecro hercle. gestio promittere.<br>
<b>CAL.</B> Dabisne argenti mi hodie viginti minas?<br>
<b>PS.</B> Dabo. molestus nunciam ne sis mihi.<br>
atque hoc, ne dictum tibi neges, dico prius:<br>
si neminem alium potero, tuom tangam patrem.&nbsp;&nbsp;&nbsp;&nbsp;&nbsp;&nbsp;120<br>
<b>CAL.</B> Di te mihi semper servent. verum, si potest,<br>
pietatis causa&#151;vel etiam matrem quoque.<br>
<b>PS.</B> De istac re in oculum utrumvis conquiescito.<br>
<b>CAL.</B> Oculum anne in aurem? <b>PS.</B> At hoc pervolgatumst minus.<br>
nunc, ne quis dictum sibi neget, dico omnibus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;125<br>
pube praesenti in contione: omni poplo,<br>
omnibus amicis notisque edico meis,<br>
in hunc diem a me ut caveant, ne credant mihi.<br>
<b>CAL.</B> St, tace opsecro hercle. <b>PS.</B> Quid negoti est? <b>CAL.</B>
Ostium&nbsp;&nbsp;&nbsp;&nbsp; 129-130<br>
lenonis crepuit. <b>PS.</B> Crura mavellem modo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;131<br>
<b>CAL.</B> Atque ipse egreditur intus, periuri caput.
</p>

<p>
<b>I.ii</B><br>
<b>BALLIO</B> Exite, agite exite, ignavi, male habiti et male conciliati,<br>
quorum numquam quicquam quoiquam venit in mentem ut recte faciant,<br>
quibus, nisi ad hoc exemplum experior, non potest usura usurpari.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;135<br>
neque ego homines magis asinos numquam vidi, ita plagis costae callent:<br>
quos quom ferias, tibi plus noceas; eo enim ingenio hi sunt flagritribae,<br>
qui haec habent consilia, ubi data occasiost, rape clepe tene<br>
harpaga bibe es fuge: hoc<br>
est eorum opus, ut mavelis lupos apud ovis linquere,&nbsp;&nbsp;&nbsp;&nbsp;&nbsp;&nbsp;&nbsp;&nbsp;140<br>
quam hos domi custodes.<br>
at faciem quom aspicias eorum, hau mali videntur: opera fallunt.<br>
nunc adeo hanc edictionem nisi animum advortetis omnes,<br>
nisi somnum socordiamque ex pectore oculisque exmovetis,<br>
ita ego vestra latera loris faciam ut valide varia sint,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;145<br>
ut ne peristromata quidem aeque picta sint Campanica<br>
neque Alexandrina beluata tonsilia tappetia.<br>
atque heri iam edixeram omnibus dederamque eas provincias,<br>
verum ita vos estis praediti callenti ingenio improbi,<br>
officium vestrum ut vos malo cogatis commonerier;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;150<br>
nempe ita animati estis vos: vincitis duritia hoc atque me.<br>
hoc sis vide, ut alias res agunt. hoc agite, hoc animum advortite,<br>
huc adhibete auris quae ego loquor, plagigera genera hominum.<br>
numquam edepol vostrum durius tergum erit quam terginum hoc meum.<br>
quid nunc? doletne? em sic datur, si quis erum servos spernit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;155<br>
adsistite omnes contra me et quae loquar advortite animum.<br>
tu qui urnam habes aquam ingere, face plenum ahenum sit coco.<br>
te cum securi caudicali praeficio provinciae.<br>
<b>SERVVS</B> At haec retunsast. <b>BAL.</B> Sine siet; itidem vos
quoque estis plagis<br>
&nbsp;&nbsp;&nbsp;&nbsp; [omnes]:<br>
numqui minus ea gratia tamen omnium opera utor?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;160<br>
tibi hoc praecipio ut niteant aedes. habes quod facias: propera, abi
intro.<br>
tu esto lectisterniator. tu argentum eluito, idem exstruito.<br>
haec, quom ego a foro revortar, facite ut offendam parata,<br>
vorsa sparsa, tersa strata, lautaque unctaque omnia ut sint.<br>
nam mi hodie natalis dies est, decet eum omnis vos concelebrare.&nbsp;&nbsp;&nbsp;&nbsp;165<br>
pernam callum glandium sumen facito in aqua iaceant. satin audis?<br>
magnifice volo me viros summos accipere, ut mihi rem esse reantur.<br>
intro abite atque haec cito celerate, ne mora quae sit, cocus cum veniat;<br>
ego eo in macellum, ut piscium quidquid ibist pretio praestinem.<br>
i, puere, prae; ne quisquam pertundat cruminam cautiost.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;170<br>
vel opperire, est quod domi dicere paene fui oblitus.<br>
auditin? vobis, mulieres, hanc habeo edictionem.<br>
vos, quae in munditiis, mollitiis deliciisque aetatulam agitis,<br>
viris cum summis, inclutae amicae, nunc ego scibo atque hodie experiar,<br>
quae capiti, quae ventri operam det, quae suae rei, quae somno studeat;&nbsp;&nbsp;&nbsp;&nbsp;&nbsp;175<br>
quam libertam fore mihi credam et quam venalem, hodie experiar.<br>
facite hodie ut mihi munera multa huc ab amatoribus conveniant.<br>
nam nisi mihi penus annuos hodie ~ convenit, cras populo prostituam
vos.<br>
natalem scitis mi esse diem hunc: ubi isti sunt quibus vos oculi estis,<br>
quibus vitae, quibus deliciae estis, quibus savia, mammia, mellillae?&nbsp;&nbsp;&nbsp;&nbsp;&nbsp;180<br>
maniplatim mihi munerigeruli facite ante aedis iam hic adsint.<br>
cur ego vestem, aurum atque ea quibus est vobis usus, prahibeo? aut
quid mi<br>
domi nisi malum vestra operast hodie? improbae vini modo cupidae estis:<br>
eo vos ~ vestros panticesque adeo madefactatis, quom ego sim hic siccus.<br>
nunc adeo hoc factust optumum, ut nomine quemque appellem suo,&nbsp;&nbsp;&nbsp;&nbsp;&nbsp;185<br>
ne dictum esse actutum sibi quaepiam vostrarum mihi neget:<br>
advortite animum cunctae.<br>
principio, Hedytium, tecum ago, quae amica es frumentariis,<br>
quibus cunctis montes maxumi [acervi] frumenti sunt domi:<br>
fac sis sit delatum huc mihi frumentum, hunc annum quod satis,&nbsp;&nbsp;&nbsp;&nbsp;&nbsp;190<br>
mi et familiae omni sit meae, atque adeo ut frumento afluam,<br>
ut civitas nomen mihi commutet meque ut praedicet<br>
lenone ex Ballione regem Iasonem.<br>
<b>CAL.</B> Audin, furcifer quae loquitur? satin magnificus tibi videtur?<br>
<b>PSEVD.</B> Pol iste, atque etiam malificus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;195<br>
sed tace atque hanc rem gere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;195a<br>
<b>BAL.</B> Aeschrodora, tu quae amicos tibi habes lenonum aemulos<br>
lanios, qui, item ut nos iurando, iure malo male quaerunt rem, audi:<br>
nisi carnaria tria gravida tegoribus onere uberi hodie<br>
mihi erunt, cras te quasi Dircam olim, ut memorant, duo gnati Iovis<br>
devinxere ad taurum, item ego te distringam ad carnarium;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;200<br>
id tibi profecto taurus fiet. <b>CAL.</B> Nimis sermone huius ira incendor.<br>
<b>PS.</B> Huncine hic hominem pati<br>
colere iuventutem Atticam?<br>
ubi sunt, ubi latent quibus aetas integra est, qui amant a lenone?<br>
quin conveniunt? quin una omnes peste hac populum hunc liberant?<br>
sed nimium stultus, nimis fui&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;205<br>
indoctus: illine audeant<br>
id facere quibus ut serviant&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;205a<br>
suos amor cogit?<br>
[simul prohibet faciant adversum eos quod nolunt]<br>
<b>CAL.</B> Vah tace. <b>PS.</B> Quid est?<br>
<b>CAL.</B> Male morigeru's mihi, quom sermoni huius obsonas.<br>
<b>PS.</B> Taceo. <b>CAL.</B> At taceas malo multo quam tacere dicas.
<b>BAL.</B>
Tu autem,<br>
Xystilis, fac ut animum advortas, quoius amatores olivi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;210<br>
denamin domi habent maxumam.<br>
si mihi non iam huc culleis<br>
oleum deportatum erit,<br>
te ipsam culleo ego cras faciam ut deportere&#151;in pergulam;<br>
ibi tibi adeo lectus dabitur, ubi tu hau somnum capias, sed ubi&nbsp;&nbsp;&nbsp;&nbsp;&nbsp;&nbsp;215<br>
usque ad languorem&#151;tenes<br>
quo se haec tendant quae loquor.<br>
ain, excetra tu? quae tibi amicos tot habes tam probe oleo onustos,<br>
num quoipiam est hodie tua tuorum opera conservorum<br>
nitidiusculum caput? aut num ipse ego pulmento utor magis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;220<br>
unctiusculo? sed scio, tu oleum hau magni pendis, vino<br>
te devincis. sine modo,<br>
reprehendam hercle ego cuncta una opera, nisi quidem hodie tu omnia<br>
facis effecta haec ut loquor.<br>
tu autem, quae pro capite argentum mihi iam iamque semper numeras,&nbsp;&nbsp;&nbsp;225<br>
ea pacisci modo scis, sed quod pacta es non scis solvere,<br>
Phoenicium, tibi ego haec loquor, deliciae summatum virum:<br>
nisi hodie mi ex fundis tuorum amicorum omne huc penus adfertur,<br>
cras Phoenicium poeniceo corio invises pergulam.
</p>

<p>
<b>I.iii</B><br>
<b>CAL.</B> Pseudole, non audis quae hic loquitur? <b>PS.</B> Audio,
ere, equidem&nbsp;&nbsp;&nbsp;&nbsp; 230<br>
&nbsp;&nbsp;&nbsp;&nbsp; atque animum advorto.<br>
<b>CAL.</B> Quid mi es auctor, huic ut mittam, ne amicam hic meam prostituat?<br>
<b>PS.</B> Nil curassis, liquido es animo: ego pro me et pro te curabo.<br>
iam diu ego huic bene et hic mihi volumus, et amicitia est antiqua:<br>
mittam hodie huic suo die natali malam rem magnam et maturam.<br>
<b>CAL.</B> Quid opust? <b>PS.</B> Potin aliam rem ut cures? <b>CAL.</B>
At&#151; <b>PS.</B> Bat.&nbsp;&nbsp; 235<br>
<b>&nbsp;&nbsp; CAL.</B> Crucior. <b>PS.</B> Cor dura.<br>
<b>CAL.</B> Non possum. <b>PS.</B> Fac possis. <b>CALL.</B> Quonam
pacto possim? <b>PS.</B> Vince<br>
&nbsp;&nbsp;&nbsp; animum.<br>
in rem quod sit praevortaris quam in re advorsa animo auscultes.<br>
<b>CA.</B> Nugae istaec sunt: non iucundumst nisi amans facit stulte.
<b>PS.</B>
Pergin?<br>
<b>CAL.</B> O Pseudole mi, sine sim nihili,<br>
mitte me sis. <b>PS.</B> Sino, modo ego abeam.<br>
<b>CAL.</B> Mane, mane, iam ut voles med esse ita ero. <b>PS.</B> Nunc
tu sapis.&nbsp;&nbsp; 240<br>
<b>BAL.</B> It dies; ego mihi cesso.<br>
i prae, puere. <b>CAL.</B> Heus, abit. quin revocas?<br>
<b>PS.</B> Quid properas? placide. <b>CAL.</B> At prius quam abeat.<br>
<b>BAL.</B> Quid [hoc], malum, tam placide is, puere?<br>
<b>PS.</B> Hodie nate, heus, hodie nate, tibi ego dico, heus, hodie
nate,<br>
redi et respice ad nos. tametsi occupatu's,<br>
moramur. mane, em conloqui qui volunt te.&nbsp;&nbsp;&nbsp;&nbsp;&nbsp;&nbsp;&nbsp;&nbsp;245<br>
<b>BAL.</B> Quid hoc est? quis est qui moram mi occupato<br>
molestam optulit? <b>PS.</B> Qui tibi sospitalis<br>
fuit. <b>BAL.</B> Mortuost qui fuit: qui sit usust.<br>
<b>PS.</B> Nimis superbe. <b>BAL.</B> Nimis molestus. <b>CAL.</B> Reprehende
hominem,<br>
&nbsp;&nbsp;&nbsp; adsequere. <b>BAL.</B> I puere.<br>
<b>PS.</B> Occedamus hac obviam. <b>BAL.</B> Iuppiter te&nbsp;&nbsp;&nbsp;&nbsp;&nbsp;&nbsp;&nbsp;&nbsp;250<br>
perdat, quisquis es. <b>PS.</B> Te volo. <b>BAL.</B> At vos ego ambos.<br>
vorte hac te, puere. <b>PS.</B> Non licet conloqui te?<br>
<b>BAL.</B> At mihi non lubet. <b>PS.</B> Sin tuamst quippiam in rem?<br>
<b>BAL.</B> Licetne, opsecro, bitere an non licet? <b>PS.</B> Vah,<br>
manta. <b>BAL.</B> Omitte. <b>CAL.</B> Ballio, audi. <b>BAL.</B> Surdus
sum ~ profecto&nbsp;&nbsp;&nbsp;&nbsp; 255<br>
&nbsp;&nbsp;&nbsp; inanilogistae.<br>
<b>CAL.</B> Dedi dum fuit. <b>BAL.</B> Non peto quod dedisti.<br>
<b>CAL.</B> Dabo quando erit. <b>BAL.</B> Ducito quando habebis.<br>
<b>CAL.</B> Eheu, quam ego malis perdidi modis<br>
quod tibi detuli et quod dedi. <b>BAL.</B> Mortua<br>
verba re nunc facis; stultus es, rem actam agis.&nbsp;&nbsp;&nbsp;&nbsp;&nbsp;&nbsp;&nbsp;260<br>
<b>PS.</B> Nosce saltem hunc quis est. <b>BAL.</B> Iam diu scio<br>
qui fuit: nunc qui sit ipsus sciat.<br>
ambula tu. <b>PS.</B> Potin ut semel modo,<br>
Ballio, huc cum lucro respicias?<br>
<b>BAL.</B> Respiciam istoc pretio; nam si sacruficem summo Iovi&nbsp;&nbsp;&nbsp;&nbsp;265<br>
atque in manibus exta teneam, ut poriciam, interea loci<br>
si lucri quid detur, potius rem divinam deseram.<br>
non potest pietati opsisti huic, utut res sunt ceterae.<br>
<b>PS.</B> Deos quidem, quos maxume aequom est metuere, eos minimi
facit.<br>
<b>BAL.</B> Compellabo. salve multum, serve Athenis pessume.&nbsp;&nbsp;&nbsp;&nbsp;&nbsp;270<br>
<b>PS.</B> Di te deaeque ament vel huius arbitratu vel meo,<br>
vel, si dignu's alio pacto, neque ament nec faciant bene.<br>
<b>BAL.</B> Quid agitur, Calidore? <b>CAL.</B> Amatur atque egetur
acriter.<br>
<b>BAL.</B> Misereat, si familiam alere possim misericordia.<br>
<b>PS.</B> Heia, scimus nos quidem te qualis sis; ne praedices.&nbsp;&nbsp;&nbsp;&nbsp;&nbsp;&nbsp;&nbsp;&nbsp;275<br>
sed scin quid nos volumus? <b>BAL.</B> Pol ego propemodum: ut male
sit mihi.<br>
<b>PS.</B> Et id et hoc quod te revocamus. quaeso animum advorte. <b>BAL.</B>
Audio.<br>
atque in pauca, ut occupatus nunc sum, confer quid velis.<br>
<b>PS.</B> Hunc pudet, quod tibi promisit quaque id promisit die,<br>
quia tibi minas viginti pro amica etiam non dedit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;280<br>
<b>BAL.</B> Nimio id quod pudet facilius fertur quam illud quod piget.<br>
non dedisse istunc pudet: me quia non accepi piget.<br>
<b>PS.</B> At dabit, parabit: aliquot hos dies manta modo.<br>
nam hic id metuit, ne illam vendas ob simultatem suam.<br>
<b>BAL.</B> Fuit occasio, si vellet, iam pridem argentum ut daret.&nbsp;&nbsp;&nbsp;&nbsp;285<br>
<b>CAL.</B> Quid, si non habui? <b>BAL.</B> Si amabas, invenires mutuom,<br>
ad danistam devenires, adderes faenusculum,<br>
surruperes patri. <b>PS.</B> Surruperet hic patri, audacissume?<br>
non periclumst ne quid recte monstres. <b>BAL.</B> Non lenoniumst.<br>
<b>CAL.</B> Egon patri surrupere possim quicquam, tam cauto seni?&nbsp;&nbsp;&nbsp;&nbsp;&nbsp;290<br>
atque adeo, si facere possim, pietas prohibet. <b>BAL.</B> Audio.<br>
pietatem ergo istam amplexator noctu pro Phoenicio.<br>
sed cum pietatem te amori video tuo praevortere,<br>
omnes &lt;homines> tibi patres sunt? nullus est tibi quem roges<br>
mutuom argentum? <b>CAL.</B> Quin nomen quoque iam interiit mutuom.&nbsp;&nbsp;&nbsp;295<br>
<b>PS.</B> Heus tu, postquam hercle isti a mensa surgunt satis poti
viri,<br>
qui suom repetunt, alienum reddunt nato nemini,<br>
postilla omnes cautiores sunt, ne credant alteri.<br>
<b>CAL.</B> Nimis miser sum, nummum nusquam reperire argenti queo;<br>
ita miser et amore pereo et inopia argentaria.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;300<br>
<b>BAL.</B> Eme die caeca hercle olivom, id vendito oculata die:<br>
iam hercle vel ducentae fieri possunt praesentes minae.<br>
<b>CAL.</B> Perii, annorum lex me perdit quinavicenaria.<br>
metuont credere omnes. <b>BAL.</B> Eadem est mihi lex: metuo credere.<br>
<b>PS.</B> Credere autem? eho an paenitet te, quanto hic fuerit usui?&nbsp;&nbsp;&nbsp;&nbsp;&nbsp;&nbsp;&nbsp;&nbsp;305<br>
<b>BAL.</B> Non est usu quisquam amator nisi qui perpetuat data;<br>
det, det usque: quando nil sit, simul amare desinat.<br>
<b>CAL.</B> Nilne te miseret? <b>BAL.</B> Inanis cedis, dicta non sonant.<br>
atque ego te vivom salvomque vellem. <b>PS.</B> Eho an iam mortuost?<br>
<b>BAL.</B> Vtut est, mihi quidem profecto cum istis dictis mortuost:&nbsp;&nbsp;&nbsp;&nbsp;&nbsp;&nbsp;310<br>
ilico vixit amator, ubi lenoni supplicat.<br>
semper tu ad me cum argentata accedito querimonia;<br>
nam istuc quod nunc lamentare, non esse argentum tibi,<br>
apud novercam querere. <b>PS.</B> Eho an umquam tu huius nupsisti patri?<br>
<b>BAL.</B> Di melius faciant. <b>PS.</B> Face hoc quod te rogamus,
Ballio,&nbsp;&nbsp;&nbsp;&nbsp;&nbsp;&nbsp; 315<br>
mea fide, si isti formidas credere. ego in hoc triduo<br>
aut terra aut mari alicunde evolvam id argentum tibi.<br>
<b>B.</B> Tibi ego credam? <b>P.</B> Quor non? <b>B.</B> Quia pol qua
opera credam tibi,<br>
una opera alligem fugitivam canem agninis lactibus.<br>
<b>CAL.</B> Sicine mi abs te bene merenti male refertur gratia?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;320<br>
<b>BAL.</B> Quid nunc vis? <b>CAL.</B> Vt opperiare hos sex dies aliquos
modo,<br>
ne illam vendas neu me perdas hominem amantem. <b>BAL.</B> Animo bono
es.<br>
vel sex menses opperibor. <b>CAL.</B> Euge, homo lepidissume.<br>
<b>BAL.</B> Immo vin etiam te faciam ex laeto laetantem magis?<br>
<b>CAL.</B> Quid iam? <b>BAL.</B> Quia enim non venalem iam habeo Phoenicium.&nbsp;&nbsp;&nbsp;&nbsp;&nbsp;&nbsp;325<br>
<b>CAL.</B> Non habes? <b>BAL.</B> Non hercle vero. <b>CAL.</B> Pseudole,
ei accerse hostias,<br>
victumas, lanios, ut ego huic sacruficem summo Iovi;<br>
nam hic mihi nunc est multo potior Iuppiter quam Iuppiter.<br>
<b>BAL.</B> Nolo victumas: agninis me extis placari volo.<br>
<b>CAL.</B> Propera, quid stas? ei accerse agnos. audin quid ait Iuppiter?&nbsp;&nbsp;&nbsp;&nbsp;&nbsp;330<br>
<b>PS.</B> Iam hic ero; verum extra portam mi etiam currendumst prius.<br>
<b>CAL.</B> Quid eo? <b>PS.</B> Lanios inde accersam duo cum tintinnabulis,<br>
eadem duo greges virgarum inde ulmearum adegero,<br>
ut hodie ad litationem huic suppetat satias Iovi.<br>
<b>BAL.</B> I in malam crucem. <b>PS.</B> Istuc ibit Iuppiter lenonius.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;335<br>
[<b>BAL.</B> Ex tua re est, ut ego emoriar. <b>PS.</B> Quidum? <b>BAL.</B>
Ego dicam tibi:<br>
quia edepol, dum ego vivos vivam, numquam eris frugi bonae.]<br>
<b>BAL.</B> Ex tua re non est, ut ego emoriar. <b>PS.</B> Quidum? <b>BAL.</B>
Sic, quia<br>
si ego emortuos sim, Athenis te sit nemo nequior.<br>
<b>CAL.</B> Dic mihi, obsecro hercle, verum serio hoc quod te rogo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;340<br>
non habes venalem amicam tu meam Phoenicium?<br>
<b>BAL.</B> Non edepol habeo profecto, nam iam pridem vendidi.<br>
<b>CAL.</B> Quo modo? <b>BAL.</B> Sine ornamentis, cum intestinis omnibus.<br>
<b>CAL.</B> Meam tu amicam vendidisti? <b>BAL.</B> Valde, viginti minis.<br>
<b>CAL.</B> Viginti minis? <b>BAL.</B> Vtrum vis, vel quater quinis
minis,&nbsp;&nbsp;&nbsp;&nbsp;&nbsp;&nbsp;&nbsp;&nbsp; 345<br>
militi Macedonio, et iam quindecim habeo minas.<br>
<b>CAL.</B> Quid ego ex te audio? <b>BAL.</B> Amicam tuam esse factam
argenteam.<br>
<b>CAL.</B> Cur id ausu's facere? <b>BAL.</B> Libuit, mea fuit. <b>CAL.</B>
Eho, Pseudole,<br>
ei, gladium adfer. <b>PS.</B> Quid opus gladio? <b>CAL.</B> Qui hunc
occidam atque me.<br>
<b>PS.</B> Quin tu ted occidis potius? nam hunc fames iam occiderit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;350<br>
<b>CAL.</B> Quid ais, quantum terra ~ tegit hominum periurissume?<br>
iuravistin te illam nulli venditurum nisi mihi?<br>
<b>BAL.</B> Fateor. <b>CAL.</B> Nempe conceptis verbis? <b>BAL.</B>
Etiam consutis quoque.<br>
<b>CAL.</B> Periuravisti, sceleste. <b>BAL.</B> At argentum intro condidi.<br>
ego scelestus nunc argentum promere possum domo:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;355<br>
tu qui pius, istoc es genere gnatus, nummum non habes.<br>
<b>CAL.</B> Pseudole, adsiste altrim secus atque onera hunc maledictis.
<b>PS.</B>
Licet.<br>
numquam ad praetorem aeque cursim curram, ut emittar manu.<br>
<b>CAL.</B> Ingere mala multa. <b>PS.</B> Iam ego te differam dictis
meis.<br>
impudice. <b>BAL.</B> Itast. <b>CAL.</B> Sceleste. <b>BAL.</B> Dicis
vera. <b>PS.</B> Verbero.&nbsp;&nbsp;&nbsp; 360<br>
<b>BAL.</B> Quippini? <b>CAL.</B> Bustirape. <b>BAL.</B> Certo. <b>PS.</B>
Furcifer. <b>BAL.</B><br>
&nbsp;&nbsp;&nbsp;&nbsp; Factum optume.<br>
<b>CAL.</B> Sociofraude. <b>BAL.</B> Sunt mea istaec. <b>PS.</B> Parricida.
<b>BAL.</B>
Perge tu.<br>
<b>CAL.</B> Sacrilege. <b>BAL.</B> Fateor. <b>PS.</B> Periure. <b>BAL.</B>
Vetera vaticinamini.<br>
<b>CAL.</B> Legirupa. <b>BAL.</B> Valide. <b>PS.</B> Permities adulescentum.
<b>BAL.</B>
Acerrume.<br>
<b>CAL.</B> Fur. <b>BAL.</B> Babae. <b>PS.</B> Fugitive. <b>BAL.</B>
Bombax. <b>CAL.</B> Fraus populi.&nbsp;&nbsp;&nbsp;&nbsp; 365<br>
<b>&nbsp;&nbsp; BAL.</B> Planissume.<br>
<b>PS.</B> Fraudulente. <b>CAL.</B> Impure. <b>PS.</B> Leno. <b>CAL.</B>
Caenum. <b>BAL.</B> Cantores probos.<br>
<b>CAL.</B> Verberavisti patrem atque matrem. <b>BAL.</B> Atque occidi
quoque,<br>
potius quam cibum praehiberem: num peccavi quippiam?<br>
<b>PS.</B> In pertusum ingerimus dicta dolium, operam ludimus.<br>
<b>BAL.</B> Numquid aliud etiam voltis dicere? <b>CAL.</B> Ecquid te
pudet?&nbsp;&nbsp;&nbsp;&nbsp;&nbsp;&nbsp; 370<br>
<b>BAL.</B> Ten, amatorem esse inventum inanem quasi cassam nucem?<br>
verum quamquam multa malaque dicta dixistis mihi,<br>
nisi mihi hodie attulerit miles quinque quas debet minas,<br>
sicut haec est praestituta summa ei argento dies,<br>
si id non adfert, posse opinor facere me officium meum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;375<br>
<b>CAL.</B> Quid id est? <b>BAL.</B> Si tu argentum attuleris, cum
illo perdidero fidem:<br>
hoc meum est officium. ego, operae si sit, plus tecum loquar;<br>
sed sine argento frustra es qui me tui misereri postulas.<br>
haec meast sententia, ut tu hinc porro quid agas consulas.<br>
<b>CAL.</B> Iamne abis? <b>BAL.</B> Negoti nunc sum plenus.&#151; <b>PS.</B>
Paulo post magis.&nbsp;&nbsp;&nbsp;&nbsp; 380<br>
illic homo meus est, nisi omnes di me atque homines deserunt.<br>
exossabo ego illum simulter itidem ut murenam coquos.<br>
nunc, Calidore, te mihi operam dare volo. <b>CAL.</B> Ecquid imperas?<br>
<b>PS.</B> Hoc ego oppidum admoenire, ut hodie capiatur, volo;<br>
ad eam rem usust homine astuto, docto, cauto et callido,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;385<br>
qui imperata ecfecta reddat, non qui vigilans dormiat.<br>
<b>CAL.</B> Cedo mihi, quid es facturus? <b>PS.</B> Temperi ego faxo
scies.<br>
nolo bis iterari, sat sic longae fiunt fabulae.<br>
<b>C.</B> Optumum atque aequissimum oras. <b>PS.</B> Propera, adduc
hominem cito.<br>
<b>CAL.</B> Pauci ex multis sunt amici, homini qui certi sient.&nbsp;&nbsp;&nbsp;&nbsp;&nbsp;&nbsp;&nbsp;&nbsp;390<br>
<b>PS.</B> Ego scio istuc. ergo utrumque, tibi nunc dilectum para<br>
ex multis atque exquire illinc unum qui certus siet.<br>
<b>CAL.</B> Iam hic faxo aderit.&#151; <b>PS.</B> Potin ut abeas? tibi
moram dictis creas.
</p>

<p>
<b>I.iv</B><br>
postquam illic hinc abiit, tu astas solus, Pseudole.<br>
quid nunc acturu's, postquam erili filio&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;395<br>
largitu's dictis dapsilis? ubi sunt ea?<br>
quoi neque paratast gutta certi consili,<br>
[neque adeo argenti&#151;neque nunc quid faciam scio.]<br>
neque exordiri primum unde occipias habes,<br>
neque ad detexundam telam certos terminos.&nbsp;&nbsp;&nbsp;&nbsp;&nbsp;&nbsp;&nbsp;400<br>
sed quasi poeta, tabulas cum cepit sibi,<br>
quaerit quod nusquamst gentium, reperit tamen,<br>
facit illud veri simile, quod mendacium est,<br>
nunc ego poeta fiam: viginti minas,<br>
quae nusquam nunc sunt gentium, inveniam tamen.&nbsp;&nbsp;&nbsp;&nbsp;405<br>
[atque ego me iam pridem huic daturum dixeram<br>
et volui inicere tragulam in nostrum senem;<br>
verum is nescio quo pacto praesensit prius.]<br>
sed comprimundast vox mihi atque oratio:<br>
erum eccum video huc Simonem una simul&nbsp;&nbsp;&nbsp;&nbsp;&nbsp;&nbsp;&nbsp;410<br>
cum suo vicino Calliphone incedere.<br>
ex hoc sepulcro vetere viginti minas<br>
effodiam ego hodie, quas dem erili filio.<br>
nunc huc concedam, unde horum sermonem legam.
</p>

<p>
<b>I.v</B><br>
<b>SIMO</B> Si de damnosis aut si de amatoribus&nbsp;&nbsp;&nbsp;&nbsp;&nbsp;&nbsp;&nbsp;415<br>
dictator fiat nunc Athenis Atticis,<br>
nemo anteveniat filio, credo, meo:<br>
ita nunc per urbem solus sermoni omnibust,<br>
eum velle amicam liberare et quaerere<br>
argentum ad eam rem. hoc alii mihi renuntiant;&nbsp;&nbsp;&nbsp;&nbsp;&nbsp;420<br>
atque id iam pridem sensi et subolebat mihi,<br>
sed dissimulabam. <b>PS.</B> Iam illi fetet filius.<br>
occisa est haec res, haeret hoc negotium.<br>
quo in commeatum volui argentarium<br>
proficisci, ibi nunc oppido opsaeptast via.&nbsp;&nbsp;&nbsp;&nbsp;&nbsp;&nbsp;&nbsp;&nbsp;425<br>
praesensit: nihil est praedae praedatoribus.<br>
<b>CALLIPHO</B> Homines qui gestant quique auscultant crimina,<br>
si meo arbitratu liceat, omnes pendeant,<br>
gestores linguis, auditores auribus.<br>
nam istaec quae tibi renuntiantur, filium&nbsp;&nbsp;&nbsp;&nbsp;&nbsp;&nbsp;&nbsp;&nbsp;430<br>
te velle amantem argento circumducere,<br>
fors fuat an istaec dicta sint mendacia;<br>
sed si sint ea vera, ut nunc mos est, maxume,<br>
quid mirum fecit? quid novom, adulescens homo<br>
si amat, si amicam liberat? <b>PS.</B> Lepidum senem.&nbsp;&nbsp;&nbsp;&nbsp;&nbsp;&nbsp;435<br>
<b>SIM.</B> Vetus nolo faciat. <b>CAL.</B> At enim nequiquam nevis;<br>
vel tu ne faceres tale in adulescentia.<br>
probum patrem esse oportet qui gnatum suom<br>
esse probiorem quam ipsus fuerit postulet.<br>
nam tu quod damni et quod fecisti flagiti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;440<br>
populo viritim potuit dispertirier.<br>
idne tu mirare, si patrissat filius?<br>
<b>PS. </B>O Zeu, quam pauci estis homines commodi. em,<br>
illic est pater patrem esse ut aequom est filio.<br>
<b>SIM.</B> Quis hic loquitur? meus est hic quidem servos Pseudolus.&nbsp;&nbsp;445<br>
hic mihi corrumpit filium, scelerum caput;<br>
hic dux, hic illi est paedagogus, hunc ego<br>
cupio excruciari. <b>CAL.</B> Iam istaec insipientiast,<br>
iram in promptu gerere. quanto satius est<br>
adire blandis verbis atque exquaerere,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;450<br>
sintne illa necne sint quae tibi renuntiant.<br>
bonus animus in mala re dimidiumst mali.<br>
<b>SIM.</B> Tibi auscultabo. <b>PS.</B> Itur ad te, Pseudole.<br>
orationem tibi para advorsum senem.<br>
erum saluto primum, ut aequomst; postea,&nbsp;&nbsp;&nbsp;&nbsp;&nbsp;&nbsp;&nbsp;455<br>
si quid superfit, vicinos impertio.<br>
<b>SIM.</B> Salve. quid agitur? <b>PS.</B> Statur hic ad hunc modum.<br>
<b>SIM.</B> Statum vide hominis, Callipho, quam basilicum.<br>
<b>CAL.</B> Bene confidenterque adstitisse intellego.<br>
<b>PS.</B> Decet innocentem qui sit atque innoxium&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;460<br>
servom superbum esse, apud erum potissimum.<br>
<b>CAL.</B> Sunt quae te volumus percontari, quae quasi<br>
per nebulam nosmet scimus atque audivimus.<br>
<b>SIM.</B> Conficiet iam te hic verbis, ut tu censeas<br>
non Pseudolum, sed Socratem tecum loqui.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;465<br>
<b>PS.</B> Itast, iam pridem tu me spernis, sentio.<br>
parvam esse apud te mihi fidem ipse intellego.<br>
cupis me esse nequam: tamen ero frugi bonae.<br>
<b>SIM.</B> Fac sis vocivas, Pseudole, aedis aurium,<br>
mea ut migrare dicta possint quo volo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;470<br>
<b>PS.</B> Age loquere quidvis, tametsi tibi suscenseo.<br>
<b>SIM.</B> Mihin domino servos tu suscenses? <b>PS.</B> Tam tibi<br>
mirum id videtur? <b>SIM.</B> Hercle qui, ut tu praedicas,<br>
cavendum est mi aps te irato; atque alio tu modo<br>
me verberare atque ego te soleo cogitas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;475<br>
quid censes? <b>CAL.</B> Edepol merito esse iratum arbitror,<br>
quom apud te parvast ei fides. <b>SIM.</B> Iam sic sino;<br>
iratus sit: ego, ne quid noceat, cavero.<br>
sed quid ais? quid hoc, quod te rogo? <b>PS.</B> Si quid vis, roga.<br>
quod scibo, Delphis tibi responsum dicito.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;480<br>
<b>SIM.</B> Advorte ergo animum et fac sis promissi memor.<br>
quid ais? ecquam scis filium tibicinam<br>
meum amare? <b>PS.</B> Nai gar. <b>SIM.</B> Liberare quam velit?<br>
<b>PS.</B> Kai touto nai gar. <b>SIM.</B> Ecquas viginti minas<br>
[per sycophantiam atque per doctos dolos]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;485<br>
paritas ut auferas a me? <b>PS.</B> Abs te ego auferam?<br>
<b>SIM.</B> Ita, quas meo gnato des, qui amicam liberet?<br>
fatere, dic. <b>PS.</B> Kai touto nai, kai touto nai.<br>
<b>CAL.</B> Fatetur. <b>SIM.</B> Dixin, Callipho, dudum tibi?<br>
<b>CAL.</B> Memini. <b>SIM.</B> Quor haec, tu ubi rescivisti ilico,&nbsp;&nbsp;&nbsp;&nbsp;&nbsp;490<br>
celata me sunt? quor non rescivi? <b>PS.</B> Eloquar.<br>
quia nolebam ex me morem progigni malum,<br>
erum ut servos criminaret apud erum.<br>
<b>SIM.</B> Iuberes hunc praecipitem in pistrinum trahi.<br>
<b>CAL.</B> Numquid peccatum est, Simo? <b>SIM.</B> Immo maxime. 495<br>
<b>PS.</B> Desiste, recte ego meam rem sapio, Callipho;<br>
peccata mea sunt. animum advorte nunciam.<br>
quapropter te expertem amoris nati habuerim? ~<br>
pistrinum in mundo scibam, si dixem, mihi.<br>
<b>SIM.</B> Non a me scibas pistrinum in mundo tibi,&nbsp;&nbsp;&nbsp;&nbsp;&nbsp;&nbsp;&nbsp;500<br>
cum ea mussitabas? <b>PS.</B> Scibam. <b>SIM.</B> Quin dictum est mihi?<br>
<b>PS.</B> Quia illud malum aderat, istuc aberat longius;<br>
illud erat praesens, huic erant dieculae.<br>
<b>SIM.</B> Quid nunc agetis? nam hinc quidem a me non potest<br>
argentum auferri, qui praesertim senserim.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;505<br>
ne quisquam credat nummum, iam edicam omnibus.<br>
<b>PS.</B> Numquam edepol quoiquam supplicabo, dum quidem<br>
tu vives. tu mihi hercle argentum dabis,<br>
abs te equidem sumam. <b>SIM.</B> Tu a me sumes? <b>PS.</B> Strenue.<br>
<b>SIM.</B> Excludito mi hercle oculum, si dedero. <b>PS.</B> Dabis.&nbsp;&nbsp;&nbsp;&nbsp;&nbsp;&nbsp;510<br>
iam dico ut a me caveas. <b>SIM.</B> Certe edepol scio,<br>
si apstuleris, mirum et magnum facinus feceris.<br>
<b>PS.</B> Faciam. <b>SIM.</B> Si non apstuleris? <b>PS.</B> Virgis
caedito.<br>
sed quid, si apstulero? <b>SIM.</B> Do Iovem testem tibi,<br>
te aetatem impune habiturum. <b>PS.</B> Facito ut memineris.&nbsp;&nbsp;&nbsp;&nbsp;&nbsp;&nbsp;&nbsp;515<br>
<b>SIM.</B> Egon ut cavere nequeam, cui praedicitur?<br>
<b>PS.</B> Praedico, ut caveas. dico, inquam, ut caveas. cave.<br>
em istis mihi tu hodie manibus argentum dabis.<br>
<b>CAL.</B> Edepol mortalem graphicum, si servat fidem.<br>
<b>PS.</B> Servitum tibi me abducito, ni fecero.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;520<br>
<b>CAL.</B> Bene atque amice dicis. ~nam nunc, nam meust.<br>
<b>PS.</B> Vin etiam dicam quod vos magis miremini?<br>
<b>CAL.</B> Studeo hercle audire, nam ted ausculto lubens.<br>
[<b>SIM.</B> Agedum, nam satis libenter te ausculto loqui.]&nbsp;&nbsp;&nbsp;&nbsp;&nbsp;&nbsp;&nbsp;523a<br>
<b>PS.</B> Prius quam istam pugnam pugnabo, ego etiam prius<br>
dabo aliam pugnam claram et commemorabilem.<br>
<b>SIM.</B> Quam pugnam? <b>PS.</B> Em ab hoc lenone vicino tuo<br>
per sycophantiam atque per doctos dolos<br>
tibicinam illam, tuos quam gnatus deperit,<br>
ea circumducam lepide lenonem. <b>SIM.</B> Quid est?<br>
<b>PS.</B> Effectum hoc hodie reddam utrumque ad vesperum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;530<br>
<b>SIM.</B> Siquidem istaec opera, ut praedicas, perfeceris,<br>
virtute regi Agathocli antecesseris.<br>
sed si non faxis, numquid causaest, ilico<br>
quin te in pistrinum condam? <b>PS.</B> Non unum in diem [modo],<br>
verum hercle in omnis, quantumst; sed si effecero,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;535<br>
dabin mi argentum, quod dem lenoni, ilico,<br>
tua voluntate? <b>CAL.</B> Ius bonum orat Pseudolus;<br>
dabo inque. <b>SIM.</B> At enim scin quid mihi in mentem venit?<br>
quid si hisce inter se consenserunt, Callipho,<br>
aut de compecto faciunt consutis dolis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;540<br>
qui me argento intervertant? <b>PS.</B> Quis me audacior<br>
sit, si istuc facinus audeam? immo sic, Simo:<br>
si sumus compecti seu consilium umquam iniimus [de istac re]<br>
aut si de ea re umquam inter nos convenimus,<br>
[quasi in libro cum scribuntur calamo litterae]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;544a<br>
stilis me totum usque ulmeis conscribito.<br>
<b>SIM.</B> Indice ludos nunciam, quando lubet.<br>
<b>PS.</B> Da in hunc diem operam, Callipho, quaeso mihi,<br>
ne quo te ad aliud occupes negotium.<br>
<b>CAL.</B> Quin rus ut irem iam heri mecum statueram.<br>
<b>PS.</B> At nunc disturba quas statuisti machinas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;550<br>
<b>CAL.</B> Nunc non abire certum est istac gratia;<br>
lubidost ludos tuos spectare, Pseudole.<br>
et si hunc videbo non dare argentum tibi,<br>
quod dixit, potius quam id non fiat, ego dabo.<br>
<b>SIM.</B> Non demutabo. <b>PS.</B> Namque edepol, si non dabis,&nbsp;&nbsp;&nbsp;555<br>
clamore magno et multo flagitabere.<br>
agite amolimini hinc vos intro nunciam<br>
ac meis vicissim date locum fallaciis.<br>
<b>CAL.</B> Fiat, geratur mos tibi. <b>PS.</B> Sed te volo<br>
domi usque adesse. <b>CAL.</B> Quin tibi hanc operam dico.&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;560<br>
<b>SIM.</B> At ego ad forum ibo. iam hic ero.&#151;<b>PS.</B> Actutum redi.<br>
suspicio est mihi nunc vos suspicarier,<br>
me idcirco haec tanta facinora promittere,<br>
quo vos oblectem, hanc fabulam dum transigam,<br>
neque sim facturus quod facturum dixeram.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;565<br>
non demutabo. atque etiam certum, quod sciam,<br>
quo id sim facturus pacto nil etiam scio,<br>
nisi quia futurumst. nam qui in scaenam provenit,<br>
novo modo novom aliquid inventum adferre addecet;<br>
si id facere nequeat, det locum illi qui queat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;570<br>
concedere aliquantisper hinc mi intro lubet,<br>
dum concenturio in corde sycophantias.<br>
&lt;sed mox> exibo, non ero vobis morae;<br>
tibicen vos interibi hic delectaverit.&#151;&nbsp;&nbsp;&nbsp;&nbsp;&nbsp;573a
</p>

<p class=shortborder></p>

<p>
<b>ACTVS II</B>
</p>

<p>
<b>II.i</B><br>
<b>PSEVDOLVS</B> Pro Iuppiter, ut mihi, quidquid ago, lepide omnia
prospereque<br>
&nbsp;&nbsp;&nbsp; eveniunt:<br>
neque quod dubitem neque quod timeam, meo in pectore conditumst consilium.<br>
nam ea stultitiast, facinus magnum timido cordi credere; nam omnes<br>
res perinde sunt<br>
ut agas, ut eas magni facias; nam ego in meo pectore prius ***<br>
ita paravi copias,<br>
duplicis triplicis dolos perfidias, ut, ubiquomque hostibus congrediar&#151;&nbsp;&nbsp;&nbsp;&nbsp;&nbsp;580<br>
maiorum meum fretus virtute dicam,<br>
mea industria et malitia fraudulenta&#151;<br>
facile ut vincam, facile ut spoliem meos perduellis meis perfidiis.<br>
nunc inimicum ego hunc communem meum atque vostrorum omnium,<br>
Ballionem, exballistabo lepide: date operam modo;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;585<br>
[hoc ego oppidum admoenire, ut hodie capiatur, volo.]&nbsp;&nbsp;&nbsp;&nbsp;&nbsp;&nbsp;585a<br>
atque huc meas legiones adducam; si expugno&#151;<br>
facilem hanc rem meis civibus faciam&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;586a<br>
post ad oppidum hoc vetus continuo meum exercitum protinus obducam:<br>
inde me et simul participes omnis meos praeda onerabo atque opplebo,<br>
metum et fugam perduellibus meis me ut sciant natum.<br>
eo sum genere gnatus: magna me facinora decet efficere,&nbsp;&nbsp;&nbsp;&nbsp;590<br>
quae post mihi clara et diu clueant.<br>
sed hunc quem video? quis hic est qui oculis meis obviam ignobilis
obicitur?<br>
lubet scire quid hic veniat cum machaera et huic, quam rem agat, hinc
dabo<br>
&nbsp;&nbsp;&nbsp;&nbsp; insidias.
</p>

<p>
<b>II.ii</B><br>
<b>HARPAX</B> Hi loci sunt atque hae regiones quae mi ab ero sunt&nbsp;&nbsp;&nbsp;&nbsp;594-595<br>
&nbsp;&nbsp;&nbsp; demonstratae,<br>
ut ego oculis rationem capio quam mi ita dixit erus meus miles,&nbsp;&nbsp;&nbsp;&nbsp;596<br>
septumas esse aedis a porta ubi ille habitet leno, quoi iussit<br>
symbolum me ferre et hoc argentum. nimis velim, certum qui id mihi
faciat,<br>
Ballio leno ubi hic habitat.<br>
<b>PS.</B> [St, tace, tace, meus hic est homo, ni omnes di atque homines&nbsp;&nbsp;&nbsp;&nbsp;&nbsp;&nbsp;600<br>
&nbsp;&nbsp;&nbsp; deserunt.]<br>
novo consilio nunc mihi opus est,<br>
nova res subito mi haec obiectast:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;601a<br>
hoc praevortar principio; illa omnia missa habeo, quae ante agere occepi.<br>
iam pol ego hunc stratioticum nuntium advenientem probe percutiam.<br>
<b>HARP.</B> Ostium pultabo atque intus evocabo aliquem foras.<br>
<b>PS.</B> Quisquis es, compendium ego te facere pultandi volo;&nbsp;&nbsp;&nbsp;&nbsp;&nbsp;&nbsp;&nbsp;&nbsp;605<br>
nam ego precator et patronus foribus processi foras.<br>
<b>HARP.</B> Tune es Ballio? <b>PS.</B> Immo vero ego eius sum Subballio.<br>
<b>HARP.</B> Quid istuc verbist? <b>PS.</B> Condus promus sum, procurator
peni.<br>
<b>HARP.</B> Quasi te dicas atriensem. <b>PS.</B> Immo atriensi ego
impero.<br>
<b>HARP.</B> Quid tu, servon es an liber? <b>PS.</B> Nunc quidem etiam
servio.&nbsp;&nbsp;&nbsp;&nbsp;&nbsp; 610<br>
<b>HARP.</B> Ita videre, et non videre dignus qui liber sies.<br>
<b>PS.</B> Non soles respicere te, quom dicis iniuste alteri?<br>
<b>H.</B> Hunc hominem malum esse oportet. <b>P.</B> Di me servant
atque amant,<br>
nam haec mihi incus est: procudam ego hodie hinc multos dolos.<br>
<b>H.</B> Quid illic secum solus loquitur? <b>P.</B> Quid ais tu, adulescens?
<b>H.</B>
Quid est?&nbsp;&nbsp; 615<br>
<b>PS.</B> Esne tu an non es ab illo milite Macedonio,<br>
servos eius qui hinc a nobis est mercatus mulierem,<br>
qui argenti ero meo lenoni quindecim dederat minas,<br>
quinque debet? <b>HARP.</B> Sum. sed ubi tu me novisti gentium<br>
aut vidisti aut conlocutu's? nam equidem Athenas antidhac&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;620<br>
numquam veni, neque te vidi ante hunc diem umquam oculis meis.<br>
<b>PS.</B> Quia videre inde esse; nam olim quom abiit, argento haec
dies<br>
praestitutast, quoad referret nobis, neque dum rettulit.<br>
<b>H.</B> Immo adest. <b>P.</B> Tun attulisti? <b>H.</B> Egomet. <b>P.</B>
Quid dubitas dare?&nbsp;&nbsp;&nbsp;&nbsp; 624-625<br>
<b>HARP.</B> Tibi ego dem? <b>PS.</B> Mihi hercle vero, qui res rationesque
eri&nbsp;&nbsp;&nbsp;&nbsp; 626<br>
Ballionis curo, argentum accepto [expenso] et quoi debet dato.<br>
<b>HARP.</B> Si quidem hercle etiam supremi promptas thensauros Iovis,<br>
tibi libellam argenti numquam credam. <b>PS.</B> Dum tu sternuas,<br>
res erit soluta. <b>HARP.</B> Vinctam potius sic servavero.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;630<br>
<b>PS.</B> Vae tibi, tu inventu's vero, meam qui furcilles fidem.<br>
quasi mihi non sescenta tanta soli soleant credier.<br>
<b>HARP.</B> Potest ut alii ita arbitrentur et ego ut ne credam tibi.<br>
<b>PS.</B> Quasi tu dicas me te velle argento circumducere.<br>
<b>HARP.</B> Immo vero quasi tu dicas quasique ego autem id suspicer.&nbsp;&nbsp;&nbsp;&nbsp;635<br>
sed quid est tibi nomen? <b>PS.</B> Servos est huic lenoni Surus,<br>
eum esse me dicam. Surus sum. <b>H.</B> Surus? <b>P.</B> Id est nomen
mihi.<br>
<b>HARP.</B> Verba multa facimus. erus si tuos domi est, quin provocas,<br>
ut id agam quod missus huc sum, quidquid est nomen tibi?<br>
<b>PS.</B> Si intus esset, evocarem. verum si dare vis mihi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;640<br>
magis erit solutum, quasi ipsi dederis. <b>HARP.</B> At enim scin quid
est?<br>
reddere hoc, non perdere erus me misit. nam certo scio,<br>
hoc febrim tibi esse, quia non licet huc inicere ungulas.<br>
ego, nisi ipsi Ballioni, nummum credam nemini.<br>
<b>PS.</B> At illic nunc negotiosust: res agitur apud iudicem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;645<br>
<b>HARP.</B> Di bene vortant. at ego quando eum esse censebo domi,<br>
rediero. tu epistulam hanc a me accipe atque illi dato.<br>
nam istic sumbolust inter erum meum et tuom de muliere.<br>
<b>PS.</B> Scio equidem: [ut] qui argentum adferret atque expressam
imaginem<br>
suam huc ad nos, cum eo aiebat velle mitti mulierem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;650<br>
nam hic quoque exemplum reliquit eius. <b>HARP.</B> Omnem rem tenes.<br>
<b>PS.</B> Quid ego ni teneam? <b>HARP.</B> Dato istunc sumbolum ergo
illi. <b>P.</B> Licet.<br>
sed quid est tibi nomen? <b>HARP.</B> Harpax. <b>PS.</B> Apage te,
Harpax, hau places;<br>
huc quidem hercle haud ibis intro, ne quid harpax feceris.<br>
<b>HARP.</B> Hostis vivos rapere soleo ex acie: eo hoc nomen mihi est.&nbsp;&nbsp;&nbsp;&nbsp;&nbsp;655<br>
<b>PS.</B> Pol te multo magis opinor vasa ahena ex aedibus.<br>
<b>HARP.</B> Non ita est. sed scin quid te oro, Sure? <b>PS.</B> Sciam
si dixeris.<br>
<b>HARP.</B> Ego devortor extra portam huc in tabernam tertiam,<br>
apud anum illam doliarem, claudam crassam, Chrysidem.<br>
<b>PS.</B> Quid nunc vis? <b>HARP.</B> Inde ut me arcessas, erus tuos
ubi venerit.<br>
me volo curare. <b>PS.</B> Sane sapis et consilium placet.<br>
sed vide sis ne in quaestione sis, quando arcessam, mihi.<br>
<b>HARP.</B> Quin ubi prandero, dabo operam somno. <b>PS.</B> Sane
censeo.<br>
<b>HARP.</B> Numquid vis? <b>PS.</B> Dormitum ut abeas. <b>HARP.</B>
Abeo.&#151; <b>PS.</B> Atque&nbsp; 665<br>
&nbsp;&nbsp;&nbsp; audin, Harpage?<br>
iube sis te operiri: beatus eris, si consudaveris.
</p>

<p>
<b>II.iii</B><br>
di immortales, conservavit me illic homo adventu suo.<br>
suo viatico redduxit me usque ex errore in viam.<br>
nam ipsa mi Opportunitas non potuit opportunius<br>
advenire quam haec allatast mi opportune epistula.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;670<br>
nam haec allata cornu copiaest, ubi inest quidquid volo:<br>
hic doli, hic fallaciae omnes, hic sunt sycophantiae,<br>
hic argentum, hic amica amanti erili filio.<br>
atque ego nunc me ut gloriosum faciam et copi pectore:<br>
quo modo quicque agerem, ut lenoni surruperem mulierculam,&nbsp;&nbsp;&nbsp;&nbsp;675<br>
iam instituta ornata cuncta in ordine, animo ut volueram,<br>
certa deformata habebam; sed profecto hoc sic erit:<br>
centum doctum hominum consilia sola haec devincit dea,<br>
Fortuna. atque hoc verum est: proinde ut quisque Fortuna utitur,<br>
ita praecellet atque exinde sapere eum omnes dicimus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;680<br>
bene ubi quoi scimus consilium accidisse, hominem catum<br>
eum esse declaramus, stultum autem illum quoi vortit male.<br>
stulti hau scimus, frusta ut simus, quom quid cupienter dari<br>
petimus nobis, quasi quid in rem sit possimus noscere.<br>
certa mittimus, dum incerta petimus; atque hoc evenit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;685<br>
in labore atque in dolore, ut mors obrepat interim.<br>
sed iam satis est philosophatum. nimis diu et longum loquor.<br>
di immortales, aurichalco contra non carum fuit<br>
meum mendacium, hic modo quod subito commentus fui,<br>
quia lenonis me esse dixi. nunc ego hac epistula&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;690<br>
tris deludam, erum et lenonem et qui hanc dedit mi epistulam.<br>
euge, par pari aliud autem quod cupiebam contigit:<br>
venit eccum Calidorus, ducit nescio quem secum simul.
</p>

<p>
<b>II.iv</B><br>
<b>CALIDORVS</B> Dulcia atque amara apud te sum elocutus omnia:<br>
scis amorem, scis laborem, scis egestatem meam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;695<br>
<b>CHARINVS</B> Commemini omnia: id tu modo, me quid vis facere, fac
sciam.<br>
[<b>CAL.</B> Quom haec tibi alia sum elocutus, vix rem scis de symbolo.&nbsp;&nbsp;&nbsp;&nbsp;&nbsp;696a<br>
<b>CHAR.</B> Omnia, inquam. tu modo quid me facere vis fac ut sciam.]&nbsp;&nbsp;&nbsp;&nbsp;&nbsp;696b<br>
<b>CAL.</B> Pseudolus mi ita imperavit, ut aliquem hominem strenuom<br>
benevolentem adducerem ad se. <b>CHAR.</B> Servas imperium probe;<br>
nam et amicum et benevolentem ducis. sed istic Pseudolus<br>
novos mihist. <b>CAL.</B> Nimium est mortalis graphicus, ~heuretes
mihi est.&nbsp;&nbsp; 700<br>
is mihi haec sese ecfecturum dixit quae dixi tibi.<br>
<b>PS.</B> Magnufice hominem compellabo. <b>CAL.</B> Quoia vox resonat?
<b>PS.</B>
Io,<br>
io te te, turanne, te te ego, qui imperitas Pseudolo,<br>
quaero, quoi ter trina triplicia, tribus modis tria gaudia,<br>
artibus tribus tris demeritas dem laetitias, de tribus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;705<br>
fraude partas per malitiam et per dolum et fallaciam;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;705a<br>
in libello hoc obsignato ad te attuli pauxillulo.<br>
<b>CAL.</B> Illic homost. <b>CHAR.</B> Vt paratragoedat carnufex. <b>PS.</B>
Confer gradum<br>
contra pariter, porge audacter ad salutem bracchium.<br>
<b>CAL.</B> Dic utrum Spemne an Salutem te salutem, Pseudole?<br>
<b>PS.</B> Immo utrumque. <b>CHAR.</B> Vtrumque, salve. sed quid actumst?
<b>PS.</B>&nbsp;&nbsp;710<br>
&nbsp;&nbsp;&nbsp;&nbsp; Quid times?<br>
<b>CAL.</B> Attuli hunc. <b>PS.</B> Quid, attulisti? <b>CAL.</B> Adduxi
volui dicere.<br>
<b>PS.</B> Quis istic est? <b>CAL.</B> Charinus. <b>PS.</B> Euge. Iam
ch5arin touto poiou.<br>
<b>CHAR.</B> Quin tu si quid opust, mi audacter imperas? <b>PS.</B>
Tam gratiast.<br>
bene sit tibi, Charine. nolo tibi molestos esse nos.<br>
<b>CH.</B> Vos molestos mihi? molestumst mi id quidem. <b>P.</B> Tum
igitur mane.&nbsp;&nbsp;&nbsp;&nbsp;&nbsp; 715<br>
<b>CAL.</B> Quid istuc est? <b>PS.</B> Epistulam modo hanc intercepi
et sumbolum.<br>
<b>CAL.</B> Sumbolum? quem sumbolum? <b>PS.</B> Qui a milite allatust
modo.<br>
eius servos qui hunc ferebat cum quinque argenti minis,<br>
tuam qui amicam hinc arcessebat, ei os sublevi modo.<br>
<b>CAL.</B> Quo modo? <b>PS.</B> Horum causa haec agitur spectatorum
fabula:&nbsp;&nbsp;&nbsp;&nbsp;&nbsp;&nbsp; 720<br>
hi sciunt, qui hic adfuerunt; vobis post narravero.<br>
<b>CAL.</B> Quid nunc agimus? <b>PS.</B> Liberam hodie tuam amicam
amplexabere.<br>
<b>CAL.</B> Egone? <b>PS.</B> Tu istic ipsus, inquam, si quidem hoc
vivet caput;<br>
si modo mihi hominem invenietis propere. <b>CHAR.</B> Qua facie? <b>PS.</B>
Malum,<br>
callidum, doctum, qui quando principium prehenderit,&nbsp;&nbsp;&nbsp;&nbsp;&nbsp;&nbsp;&nbsp;725<br>
porro sua virtute teneat quid se facere oporteat;<br>
atque qui hic non visitatus saepe sit. <b>CHAR.</B> Si servos est,<br>
numquid refert? <b>PS.</B> Immo multo mavolo quam liberum.<br>
<b>CHAR.</B> Posse opinor me dare hominem tibi malum et doctum domo,<br>
qui a patre advenit Carysto nec dum exiit ex aedibus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;730<br>
quoquam neque Athenas advenit umquam ante hesternum diem.<br>
<b>PS.</B> Bene iuvas. sed quinque inventis opus est argenti minis<br>
mutuis, quas hodie reddam: nam huius mihi debet pater.<br>
<b>CHAR.</B> Ego dabo, ne quaere aliunde. <b>PS.</B> O hominem opportunum
mihi.<br>
etiam opust chlamyde et machaera et petaso. <b>CHAR.</B> Possum a me
dare.&nbsp;&nbsp;&nbsp; 735<br>
<b>PS.</B> Di immortales, non Charinus mihi hic quidem, sed Copiast.<br>
sed istic servos, ex Carysto qui hic adest, ecquid sapit?<br>
<b>CHAR.</B> Hircum ab alis. <b>PS.</B> Manuleatam tunicam habere hominem
addecet.<br>
ecquid is homo habet aceti in pectore? <b>CHAR.</B> Atque acidissumi.<br>
<b>PS.</B> Quid, si opus sit ut dulce promat indidem, ecquid habet?
<b>CH.</B>
Rogas?&nbsp;&nbsp;&nbsp; 740<br>
murrinam, passum, defrutum, mellam, mel quoivismodi;<br>
quin in corde instruere quondam coepit pantopolium.<br>
<b>PS.</B> Eugepae, lepide, Charine, meo me ludo lamberas.<br>
sed quid nomen esse dicam ego isti servo? <b>CHAR.</B> Simiae.<br>
<b>PS.</B> Scitne in re advorsa vorsari? <b>CHAR.</B> Turbo non aeque
citust.&nbsp;&nbsp;&nbsp;&nbsp; 745<br>
<b>PS.</B> Ecquid argutust? <b>CHAR.</B> Malorum facinorum saepissime.<br>
<b>PS.</B> Quid cum manifesto tenetur? <b>CHAR.</B> Anguillast, elabitur.<br>
<b>PS.</B> Ecquid is homo scitust? <b>CHAR.</B> Plebi scitum non est
scitius.<br>
<b>PS.</B> Probus homo est, ut praedicare te audio. <b>CHAR.</B> Immo
si scias,<br>
ubi te aspexerit, narrabit ultro quid sese velis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;750<br>
sed quid es acturus? <b>PS.</B> Dicam. ubi hominem exornavero,<br>
subditivom fieri ego illum militis servom volo;<br>
sumbolum hunc ferat lenoni cum quinque argenti minis,<br>
mulierem ab lenone abducat: em tibi omnem fabulam.<br>
ceterum quo quicque pacto faciat, ipsi dixero.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;755<br>
<b>CAL.</B> Quid nunc igitur stamus? <b>PS.</B> Hominem cum ornamentis
omnibus<br>
exornatum adducite ad me iam ad trapezitam Aeschinum.<br>
sed properate. <b>CAL.</B> Prius illi erimus quam tu.&#151; <b>PS.</B>
Abite ergo ocius.<br>
quidquid incerti mi in animo prius aut ambiguom fuit,<br>
nunc liquet, nunc defaecatumst cor mihi; nunc perviumst:&nbsp;&nbsp;&nbsp;&nbsp;760<br>
omnes ordine sub signis ducam legiones meas,<br>
avi sinistra, auspicio liquido atque ex &lt;mea> sententia;<br>
confidentia est inimicos meos me posse perdere.<br>
nunc ibo ad forum atque onerabo meis praeceptis Simiam,<br>
quid agat, ne quid titubet, docte ut hanc ferat fallaciam.&nbsp;&nbsp;&nbsp;&nbsp;&nbsp;&nbsp;&nbsp;765<br>
iam ego hoc ipsum oppidum expugnatum faxo erit lenonium.
</p>

<p class=shortborder></p>

<p>
<b>ACTVS III</B>
</p>

<p>
<b>III.i</B><br>
<b>PVER</B> Cui servitutem di danunt lenoniam<br>
puero, atque eidem si addunt turpitudinem,<br>
ne illi, quantum ego nunc corde conspicio meo,<br>
malam rem magnam multasque aerumnas danunt.&nbsp;&nbsp;&nbsp;&nbsp;770<br>
velut haec mi evenit servitus, ubi ego omnibus<br>
parvis magnisque miseriis praefulcior:<br>
neque ego amatorem mi invenire ullum queo,<br>
qui amet me, ut curer tandem nitidiuscule.<br>
nunc huic lenoni hodie est natalis dies:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;775<br>
interminatus est a minimo ad maximum,<br>
si quis non hodie munus misisset sibi,<br>
eum cras cruciatu maximo perbitere.<br>
nunc nescio hercle rebus quid faciam meis;<br>
neque ego illud possum, quod illi qui possunt solent.&nbsp;&nbsp;&nbsp;&nbsp;&nbsp;780<br>
nunc, nisi lenoni munus hodie misero,<br>
cras mihi potandus fructus est fullonius.<br>
eheu, quam illae rei ego etiam nunc sum parvolus.<br>
atque edepol, ut nunc male eum metuo miser,<br>
si quispiam det qui manus gravior siet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;785<br>
quamquam illud aiunt magno gemitu fieri,<br>
comprimere dentes videor posse aliquo modo.<br>
sed comprimenda est mihi vox atque oratio:<br>
erus eccum recipit se domum et ducit coquom.
</p>

<p>
<b>III.ii</B><br>
<b>BALLIO</B> Forum coquinum qui vocant, stulte vocant,&nbsp;&nbsp;&nbsp;&nbsp;&nbsp;790<br>
nam non coquinum est, verum furinum est forum.<br>
nam ego si iuratus peiorem hominem quaererem<br>
coquom, non potui, quam hunc quem duco, ducere,<br>
multiloquom gloriosum insulsum inutilem.<br>
quin ob eam rem Orcus recipere ad se hunc noluit,&nbsp;&nbsp;&nbsp;&nbsp;&nbsp;795<br>
ut esset hic qui mortuis cenam coquat;<br>
nam hic solus illis coquere quod placeat potest.<br>
<b>COCVS</B> Si me arbitrabare isto pacto, ut praedicas,<br>
cur conducebas? <b>BAL.</B> Inopia: alius non erat.<br>
sed cur sedebas in foro, si eras coquos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;800<br>
tu solus praeter alios? <b>COC.</B> Ego dicam tibi:<br>
hominum vitio ego sum factus improbior coquos,<br>
non meopte ingenio. <b>BAL.</B> Qua istuc ratione? <b>COC.</B> Eloquar.<br>
quia enim, cum extemplo veniunt conductum coquom,<br>
nemo illum quaerit qui optimus et carissimust:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;805<br>
illum conducunt potius qui vilissimust.<br>
hoc ego fui hodie solus obsessor fori.<br>
illi drachmissent miseri: me nemo potest<br>
minoris quisquam nummo ut surgam subigere.<br>
non ego item cenam condio ut alii coqui,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;810<br>
qui mihi condita prata in patinis proferunt,<br>
boves qui convivas faciunt herbasque oggerunt,<br>
eas herbas herbis aliis porro condiunt:<br>
indunt coriandrum, feniculum, alium, atrum holus,<br>
apponunt rumicem, brassicam, betam, blitum,&nbsp;&nbsp;&nbsp;&nbsp;&nbsp;&nbsp;&nbsp;815<br>
eo laserpici libram pondo diluont,<br>
teritur sinapis scelera, quae illis qui terunt<br>
prius quam triverunt oculi ut extillent facit.<br>
ei homines cenas ubi coquont, cum condiunt,<br>
non condimentis condiunt, sed strigibus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;820<br>
vivis convivis intestina quae exedint.<br>
hoc hic quidem homines tam brevem vitam colunt,<br>
quom hasce herbas huius modi in suom alvom congerunt,<br>
formidulosas dictu, non essu modo.<br>
quas herbas pecudes non edunt, homines edunt.&nbsp;&nbsp; 825<br>
<b>BAL.</B> Quid tu? divinis condimentis utere,<br>
qui prorogare vitam possis hominibus,<br>
qui ea culpes condimenta? <b>COC.</B> Audacter dicito;<br>
nam vel ducenos annos poterunt vivere<br>
meas qui essitabunt escas quas condivero.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;830<br>
nam ego cocilendrum quando in patinas indidi<br>
aut cepolendrum aut maccidem aut secaptidem,<br>
eaepse sese [patinae] fervefaciunt ilico.<br>
haec ad Neptuni pecudes condimenta sunt:<br>
terrestris pecudes cicimalindro condio,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;835<br>
hapalocopide aut cataractria. <b>BAL.</B> At te Iuppiter<br>
dique omnes perdant cum condimentis tuis<br>
cumque tuis istis omnibus mendaciis.<br>
<b>COC.</B> Sine sis loqui me. <b>BAL.</B> Loquere, atque i in malam
crucem.<br>
<b>COC.</B> Vbi omnes patinae fervont, omnis aperio:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;840<br>
is odos dimissis manibus in caelum volat.<br>
<b>BAL.</B> Odos dimissis manibus? <b>COC.</B> Peccavi insciens.<br>
<b>BAL.</B> Quidum? <b>COC.</B> Dimissis pedibus volui dicere.<br>
eum odorem cenat Iuppiter cottidie.<br>
<b>BAL.</B> Si nusquam is coctum, quidnam cenat Iuppiter?&nbsp;&nbsp;&nbsp;&nbsp;&nbsp;&nbsp;&nbsp;845<br>
<b>COC.</B> It incenatus cubitum. <b>BAL.</B> I in malam crucem.<br>
istacine causa tibi hodie nummum dabo?<br>
<b>COC.</B> Fateor equidem esse me coquom carissumum;<br>
verum pro pretio facio ut opera appareat<br>
mea quo conductus venio. <b>BAL.</B> Ad furandum quidem.&nbsp;&nbsp;&nbsp;850<br>
<b>COC.</B> An tu invenire postulas quemquam coquom<br>
nisi miluinis aut aquilinis ungulis?<br>
<b>BAL.</B> An tu coquinatum te ire quoquam postulas,<br>
quin ibi constrictis ungulis cenam coquas?<br>
nunc adeo tu, qui meus es, iam edico tibi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;855<br>
ut nostra properes amoliri omnia,<br>
tum ut huius oculos in oculis habeas tuis:<br>
quoquo hic spectabit, eo tu spectato simul;<br>
si quo hic gradietur, pariter progredimino;<br>
manum si protollet, pariter proferto manum:&nbsp;&nbsp;&nbsp;&nbsp;&nbsp;&nbsp;860<br>
suom si quid sumet, id tu sinito sumere;<br>
si nostrum sumet, tu teneto altrinsecus.<br>
si iste ibit, ito, stabit, astato simul;<br>
si conquiniscet istic, conquiniscito.<br>
item his discipulis privos custodes dabo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;865<br>
<b>COC.</B> Habe modo bonum animum. <b>BAL.</B> Quaeso, qui possum,
doce,<br>
bonum animum habere qui te ad me adducam domum?<br>
<b>COC.</B> Quia sorbitione faciam ego hodie te mea,<br>
item ut Medea Peliam concoxit senem,<br>
quem medicamento et suis venenis dicitur&nbsp;&nbsp;&nbsp;&nbsp;&nbsp;&nbsp;&nbsp;870<br>
fecisse rursus ex sene adulescentulum,<br>
item ego te faciam. <b>BAL.</B> Eho, an etiam es veneficus?<br>
<b>COC.</B> Immo edepol vero hominum servator. <b>BAL.</B> Ehem,<br>
quanti istuc unum me ~coquinare perdoces?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;874-875<br>
<b>COC.</B> Quid? <b>BAL.</B> Vt te servem, ne quid surripias mihi.&nbsp;&nbsp;876<br>
<b>COC.</B> Si credis, nummo; si non, ne mina quidem.<br>
sed utrum tu amicis hodie an inimicis tuis<br>
daturu's cenam? <b>BAL.</B> Pol ego amicis scilicet.<br>
<b>COC.</B> Quin tuos inimicos potius quam amicos vocas?&nbsp;&nbsp;&nbsp;&nbsp;&nbsp;880<br>
nam ego ita convivis cenam conditam dabo<br>
hodie atque ita suavi suavitate condiam:<br>
ut quisque quicque conditum gustaverit,<br>
ipsus sibi faciam ut digitos praerodat suos.<br>
<b>BAL.</B> Quaeso hercle, prius quam quoiquam convivae dabis,&nbsp;&nbsp;&nbsp;&nbsp;885<br>
gustato tute prius et discipulis dato,<br>
ut praerodatis vostras furtificas manus.<br>
<b>COC.</B> Fortasse haec tu nunc mihi non credis quae loquor.<br>
<b>BAL.</B> Molestus ne sis, nimium [iam] tinnis; non taces?<br>
em illic ego habito. intro abi et cenam coque.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;890<br>
propera. <b>PVER</B> Quin tu is accubitum, et convivas cedo,<br>
corrumpitur iam cena.&#151; <b>BAL.</B> Em, subolem sis vide:<br>
iam hic quoque scelestus est, coqui sublingulo.<br>
profecto quid nunc primum caveam nescio,<br>
ita in aedibus sunt fures, praedo in proxumo est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;895<br>
nam mi hic vicinus apud forum paulo prius,<br>
pater Calidori, opere edixit maxumo,<br>
ut mihi caverem a Pseudolo servo suo,<br>
ne fidem ei haberem. nam eum circum ire in hunc diem,<br>
ut me, si posset, muliere intervorteret;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;900<br>
eum promisisse firmiter dixit sibi,<br>
sese abducturum a me dolis Phoenicium.<br>
nunc ibo intro atque edicam familiaribus,<br>
profecto ne quis quicquam credat Pseudolo.&#151;
</p>

<p class=shortborder></p>

<p>
<b>ACTVS IV</B>
</p>

<p>
<b>IV.i</B><br>
<b>PSEVDOLVS</B> Si umquam quemquam di immortales voluere esse auxilio
adiutum,&nbsp;&nbsp;&nbsp; 905<br>
tum me et Calidorum servatum volunt esse et lenonem extinctum,<br>
quom te adiutorem genuerunt mihi tam doctum hominem atque astutum.<br>
sed ubi illic est? sumne ego homo insipiens, qui haec mecum egomet
loquar solus?<br>
dedit verba mihi hercle, ut opinor:<br>
malus cum malo stulte cavi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;909a<br>
tum pol ego interii, homo si ille abiit, neque hoc opus quod volui
hodie efficiam.<br>
sed eccum video verbeream statuam: ut it, ut magnifice infert sese.<br>
ehem, te hercle ego circumspectabam, nimis metuebam male, ne abiisses.<br>
<b>SIMIA</B> Fuit meum officium ut facerem, fateor.<br>
<b>PS.</B> Vbi restiteras? <b>SIM.</B> Vbi mihi libitum est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;913a<br>
<b>PS.</B> Istuc *** ego satis scio. <b>SIM.</B> Quor ergo quod scis
me rogas?<br>
<b>PS.</B> At hoc volo monere te. <b>SIM.</B> Monendus ne me moneas.<br>
<b>PS.</B> Nimis tandem ego aps te contemnor.<br>
<b>SIM.</B> Quippe ego te ni contemnam,<br>
stratioticus homo qui cluear?<br>
<b>PS.</B> Iam hoc volo quod occeptumst agi. <b>SIM.</B> Numquid agere
aliud me vides?<br>
<b>PS.</B> Ambula ergo cito. <b>SIM.</B> Immo otiose volo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;920<br>
<b>PS.</B> Haec ea occasiost: dum ille dormit, volo<br>
tu prior ut occupes adire.<br>
<b>SIM.</B> Quid properas? placide, ne time.<br>
ita ille faxit Iuppiter,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;923a<br>
ut ille palam ibidem adsiet,<br>
quisquis illest, qui adest a milite.&nbsp;&nbsp;&nbsp;&nbsp;&nbsp;&nbsp;924a<br>
numquam edepol erit ille potior<br>
Harpax quam ego. habe animum bonum:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;925a<br>
pulchre ego hanc explicatam tibi rem dabo.<br>
sic ego illum dolis atque mendaciis<br>
in timorem dabo militarem advenam,<br>
ipsus sese ut neget esse eum qui siet<br>
meque ut esse autumet qui ipsus est. <b>PS.</B> Qui potest?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;930<br>
<b>SIM.</B> Occidis me, cum istuc rogitas. <b>PS.</B> O hominem lepidum.<br>
<b>SIM.</B> Te quoque etiam dolis atque mendaciis,<br>
qui magister mihi es, antidibo, ut scias.<br>
<b>PS.</B> Iuppiter te mihi servet. <b>SIM.</B> Immo mihi.<br>
sed vide, ornatus hic me satin condecet?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;935<br>
<b>PS.</B> Optume habet. <b>SIM.</B> Esto.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;935a<br>
<b>PS.</B> Tantum tibi boni di immortales duint quantum tu tibi optes;<br>
nam si exoptem, quantum dignu's tantum dent, minus nihilo sit.<br>
neque ego hoc homine quemquam vidi magis malum et maleficum.<br>
<b>SIM.</B> Tun id mihi? <b>PS.</B> Taceo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;938a<br>
sed ego quae tibi bona dabo et faciam, si hanc sobrie rem accurassis.<br>
<b>SIM.</B> Potin ut taceas? memorem immemorem facit qui monet quod
memor meminit.<br>
teneo, omnia in pectore condita sunt, meditati sunt mihi doli docte.<br>
<b>PS.</B> Probus est hic homo. <b>SIM.</B> Neque hic est neque ego.
<b>PS.</B>
At vide ne titubes.<br>
<b>&nbsp;&nbsp;&nbsp; SIM.</B> Potin ut taceas?<br>
<b>PS.</B> Ita me di ament&#151; <b>SIM.</B> Ita non facient: mera iam
mendacia fundes.<br>
<b>PS.</B> Vt ego ob tuam, Simia, perfidiam te amo et metuo et magni
facio.<br>
<b>SIM.</B> Ego istuc aliis dare condidici: mi optrudere non potes
palpum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 945<br>
<b>PS.</B> Vt ego accipiam te hodie lepide, ubi effeceris hoc opus,
<b>SIM.</B>
Ha ha hae.<br>
<b>PS.</B> Lepido victu, vino, unguentis et inter pocula pulpamentis;<br>
ibidem una aderit mulier lepida, tibi savia super savia quae det.<br>
<b>SIM.</B> Lepide accipis me. <b>PS.</B> Immo si efficies, tum faxo
magis &lt;id> dicas.<br>
<b>SIM.</B> Nisi effecero, cruciabiliter carnifex me accipito.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;950<br>
sed propera mihi monstrare, ubi sit os lenonis aedium.<br>
<b>PS.</B> Tertium hoc est. <b>SIM.</B> St, tace, aedes hiscunt. <b>PS.</B>
Credo, animo malest<br>
aedibus. <b>SIM.</B> Quid iam? <b>PS.</B> Quia edepol ipsum lenonem
evomunt.<br>
<b>SIM.</B> Illicinest? <b>PS.</B> Illic est. <b>SIM.</B> Mala mercist
*** <b>PS.</B> Illuc sis vide,<br>
ut transversus, non proversus cedit, quasi cancer solet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;955
</p>

<p>
<b>IV.ii</B><br>
<b>BALLIO</B> Minus malum hunc hominem esse opinor quam esse censebam
coquom,<br>
nam nihil etiam dum harpagavit praeter cyathum et cantharum.<br>
<b>PS.</B> Heus tu, nunc occasio est et tempus. <b>SIM.</B> Tecum sentio.<br>
<b>PS.</B> Ingredere in viam dolose: ego hic in insidiis ero.<br>
<b>SIM.</B> Habui numerum sedulo: hoc est sextum a porta proxumum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;960<br>
angiportum, in id angiportum me devorti iusserat;<br>
quotumas aedis dixerit, id ego admodum incerto scio.<br>
<b>BAL.</B> Quis hic homo chlamydatus est aut unde est aut quem quaeritat?<br>
peregrina facies videtur hominis atque ignobilis.<br>
<b>SIM.</B> Sed eccum qui ex incerto faciet mihi quod quaero certius.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;965<br>
<b>BAL.</B> Ad me adit recta. unde ego hominem hunc esse dicam gentium?<br>
<b>SIM.</B> Heus tu, qui cum hirquina barba stas, responde quod rogo.<br>
<b>BAL.</B> Eho, an non prius salutas? <b>SIM.</B> Nulla est mihi salus
dataria.<br>
<b>B.</B> Nam pol hinc tantumdem accipies. <b>PS.</B> Iam inde a principio
probe.&nbsp;&nbsp;&nbsp; 969-970<br>
<b>SIM.</B> Ecquem in angiporto hoc hominem tu novisti? te rogo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;971<br>
<b>BAL.</B> Egomet me. <b>SIM.</B> Pauci istuc faciunt homines quod
tu praedicas,<br>
nam in foro vix decumus quisque est qui ipsus sese noverit.<br>
<b>PS.</B> Salvos sum, iam philosophatur. <b>SIM.</B> Hominem ego hic
quaero malum,<br>
legirupam, impurum, peiurum atque impium. <b>BAL.</B> Me quaeritat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;975<br>
nam illa mea sunt cognomenta; nomen si memoret modo.<br>
quid est ei homini nomen? <b>SIM.</B> Leno Ballio. <b>BAL.</B> Scivin
ego?<br>
ipse ego is sum, adulescens, quem tu quaeris. <b>SIM.</B> Tune es Ballio?<br>
<b>BAL.</B> Ego enim vero is sum. <b>SIM.</B> Vt vestitu's, es perfossor
parietum.&nbsp;&nbsp; 979-980<br>
<b>BAL.</B> Credo, in tenebris, conspicatus si sis me, apstineas manum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;981<br>
<b>SIM.</B> Erus meus tibi me salutem multam voluit dicere.<br>
hanc epistulam accipe a me, hanc me tibi iussit dare.<br>
<b>BAL.</B> Quis is homost qui iussit? <b>PS.</B> Perii, nunc homo
in medio lutost;<br>
nomen nescit, haeret haec res. <b>BAL.</B> Quem hanc misisse ad me
autumas?&nbsp;&nbsp; 985<br>
<b>SIM.</B> Nosce imaginem: tute eius nomen memorato mihi,<br>
ut sciam te Ballionem esse ipsum. <b>BAL.</B> Cedo mi epistulam.<br>
<b>SIM.</B> Accipe et cognosce signum. <b>BAL.</B> Oh, Polymachaeroplagides<br>
purus putus est ipsus. novi. heus, Polymachaeroplagides<br>
nomen est. <b>SIM.</B> Scio iam me recte tibi dedisse epistulam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;990<br>
postquam Polymachaeroplagidem elocutus nomen es.<br>
<b>BAL.</B> Quid agit is? <b>SIM.</B> Quod homo edepol fortis atque
bellator probus.<br>
sed propera hanc pellegere quaeso epistulam&#151;ita negotium est&#151;<br>
atque accipere argentum actutum mulieremque emittere.<br>
nam necessest hodie Sicyoni me esse aut cras mortem exsequi,&nbsp;&nbsp;&nbsp;&nbsp;&nbsp;995<br>
ita erus meus est imperiosus. <b>BAL.</B> Novi, notis praedicas.<br>
<b>SIM.</B> Propera pellegere epistulam ergo. <b>BAL.</B> Id ago, si
taceas modo.<br>
'miles lenoni Ballioni epistulam<br>
conscriptam mittit Polymachaeroplagides,<br>
imagine obsignatam quae inter nos duo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1000<br>
convenit olim.' sumbolust in epistula.<br>
[video, et cognosco signum. sed in epistula<br>
nullam salutem mittere scriptam solet?<br>
<b>SIM.</B> Ita militaris disciplinast, Ballio:<br>
manu salutem mittunt benevolentibus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1005<br>
eadem malam rem mittunt malevolentibus.<br>
sed, ut occepisti, perge opera experirier<br>
quid epistula ista narret. <b>BAL.</B> Ausculta modo.]<br>
'Harpax calator meus est, ad te qui venit&#151;'<br>
tun es is Harpax? <b>SIM.</B> Ego sum, atque ipse harpax quidem.&nbsp;&nbsp;&nbsp;1010<br>
<b>BAL.</B> 'Qui epistulam istam fert; ab eo argentum accipi,<br>
cum eo simitu mulierem mitti volo.<br>
salutem scriptam dignum est dignis mittere:<br>
te si arbitrarem dignum, misissem tibi.'<br>
<b>SIM.</B> Quid nunc? <b>BAL.</B> Argentum des, abducas mulierem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;1015<br>
<b>SIM.</B> Vter remoratur? <b>BAL.</B> Quin sequere ergo intro.&#151;
<b>SIM.</B>
Sequor.&#151;
</p>

<p>
<b>IV.iii</B><br>
<b>PS.</B> Peiorem ego hominem magisque vorsute malum<br>
numquam edepol quemquam vidi, quam hic est Simia;<br>
nimisque ego illum hominem metuo et formido male,<br>
ne malus item erga me sit ut erga illum fuit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1020<br>
ne in re secunda nunc mi obvertat cornua,<br>
si occasionem capsit qui sit &lt;mihi> malus;<br>
atque edepol equidem nolo, nam illi bene volo.<br>
nunc in metu sum maximo, triplici modo:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1024-1025<br>
primum omnium iam hunc comparem metuo meum,&nbsp;&nbsp; 1026<br>
ne deserat med atque ad hostis transeat;<br>
metuo autem, ne erus redeat etiam dum a foro,<br>
ne capta praeda capti praedones fuant.<br>
quom haec metuo, metuo ne ille huc Harpax advenat&nbsp;&nbsp;&nbsp;1030<br>
prius quam hinc hic Harpax abierit cum muliere.<br>
perii hercle, nimium tarde egrediuntur foras.<br>
cor conligatis vasis expectat meum,<br>
si non educat mulierem secum simul,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1034-1035<br>
ut exulatum ex pectore aufugiat meo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1036<br>
victor sum, vici cautos custodes meos.
</p>

<p>
<b>IV.iv</B><br>
<b>SIMIA</B> Ne plora, nescis ut res sit, Phoenicium,<br>
verum haud multo post faxo scibis accubans.<br>
non ego te ad illum duco dentatum virum&nbsp;&nbsp;&nbsp;&nbsp;&nbsp;&nbsp;&nbsp;&nbsp;1040<br>
Macedoniensem, qui te nunc flentem facit:<br>
cuiam esse te vis maxime, ad eum ducere:<br>
Calidorum haud multo post faxo amplexabere.<br>
<b>PS.</B> Quid tu intus quaeso desedisti quam diu?<br>
mihi cor retunsumst oppugnando pectore.&nbsp;&nbsp;&nbsp;&nbsp;&nbsp;1045<br>
<b>SIM.</B> Occasionem repperisti, verbero,<br>
ubi perconteris me, insidiis hostilibus?<br>
quin hinc metimur gradibus militariis?<br>
<b>PS.</B> Atque edepol, quamquam nequam homo es, recte mones. 1049-1050<br>
ite hac triumphi ad cantharum recta via.&#151;&nbsp;&nbsp;&nbsp;&nbsp;&nbsp;1051
</p>

<p>
<b>IV.v</B><br>
<b>BALLIO</B> Hahae, nunc demum mi animus in tuto est loco,<br>
postquam iste hinc abiit atque abduxit mulierem.<br>
iube nunc venire Pseudolum, scelerum caput,<br>
et abducere a me mulierem fallaciis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1055<br>
conceptis hercle verbis, satis certo scio,<br>
ego periurare me mavellem miliens,<br>
quam mi illum verba per deridiculum dare.<br>
nunc deridebo hercle hominem, si convenero;<br>
verum in pistrino credo, ut convenit, fore.&nbsp;&nbsp;&nbsp;&nbsp;&nbsp;&nbsp;&nbsp;1060<br>
nunc ego Simonem mi obviam veniat velim,<br>
ut mea laetitia laetus promiscam siet.
</p>

<p>
<b>IV.vi</B><br>
<b>SIMO</B> Viso quid rerum meus Vlixes egerit,<br>
iamne habeat signum ex arce Ballionia.<br>
<b>BAL.</B> O fortunate, cedo fortunatam manum,&nbsp;&nbsp;&nbsp;&nbsp;&nbsp;&nbsp;1065<br>
Simo. <b>SIM.</B> Quid est? <b>BA.</B> Iam&#151; <b>SIM.</B> Quid iam?
<b>BAL.</B>
Nihil est quod<br>
&nbsp;&nbsp;&nbsp; metuas. <b>SIM.</B> Quid est?<br>
venitne homo ad te? <b>BAL.</B> Non. <b>SIM.</B> Quid est igitur boni?<br>
<b>BAL.</B> Minae viginti sanae et salvae sunt tibi,<br>
hodie quas aps te est instipulatus Pseudolus.<br>
<b>SIM.</B> Velim quidem hercle. <b>BAL.</B> Roga me viginti minas,&nbsp;&nbsp;&nbsp;1070<br>
si ille hodie illa sit potitus muliere<br>
sive eam tuo gnato hodie, ut promisit, dabit,<br>
[roga opsecro hercle, gestio promittere.]<br>
omnibus modis tibi esse rem ut salvam scias;<br>
atque etiam habeto mulierem dono tibi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1075<br>
<b>SIM.</B> Nullum periclumst, quod sciam, stipularier,<br>
ut concepisti verba: viginti minas<br>
dabin? <b>BAL.</B> Dabuntur. <b>SIM.</B> Hoc quidem actumst hau male.<br>
[sed convenistin hominem? <b>BAL.</B> Immo ambo simul.<br>
<b>SIM.</B> Quid ait? quid narrat? quaeso, quid dixit tibi?&nbsp;&nbsp;&nbsp;&nbsp;&nbsp;&nbsp;1080<br>
<b>BAL.</B> Nugas theatri, verba quae in comoediis<br>
solent lenoni dici, quae pueri sciunt:<br>
malum et scelestum et peiurum aibat esse me.<br>
<b>SIM.</B> Pol hau mentitust. <b>BAL.</B> Ergo haud iratus fui:<br>
nam quanti refert ei nec recte dicere,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1085<br>
qui nihili faciat quique infitias non eat?]<br>
<b>SIM.</B> Quid est? quid non metuam ab eo? id audire expeto.<br>
<b>BAL.</B> Quia numquam abducet mulierem iam, nec potest,<br>
a me. meministin tibi me dudum dicere,<br>
eam veniisse militi Macedonio?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1090<br>
<b>SIM.</B> Memini. <b>BAL.</B> Em illius servos huc ad me argentum
attulit<br>
et obsignatum sumbolum, <b>SIM.</B> Quid postea?<br>
<b>BAL.</B> Qui inter me atque illum militem convenerat:<br>
is secum abduxit mulierem hau multo prius.<br>
<b>SIM.</B> Bonan fide istuc dicis? <b>BAL.</B> Vnde ea sit mihi?&nbsp;&nbsp;1095<br>
<b>SIM.</B> Vide modo, ne illic sit contechnatus quippiam.<br>
<b>BAL.</B> Epistula atque imago me certum facit;<br>
quin illam [quidem iam] in Sicyonem ex urbe abduxit modo.<br>
<b>SIM.</B> Bene hercle factum. quid ego cesso Pseudolum<br>
facere ut det nomen ad molas coloniam?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1100<br>
sed quis hic homo est chlamydatus? <b>BAL.</B> Non edepol scio,<br>
nisi ut observemus quo eat aut quam rem gerat.
</p>

<p>
<b>IV.vii</B><br>
<b>HARPAX</B> Malus et nequam est homo qui nihili eri imperium sui
servos facit,<br>
nihilist autem suom qui officium facere immemor est, nisi est admonitus.<br>
nam qui liberos [esse] ilico se arbitrantur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1105<br>
ex conspectu eri si sui se abdiderunt,<br>
luxantur, lustrantur, comedunt quod habent, ei nomen diu<br>
servitutis ferunt.<br>
nec boni ingeni quicquam in is inest,<br>
nisi ut improbis se artibus teneant. ~&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1110<br>
cum his mihi nec locus<br>
nec sermo convenit neque is umquam nobilis fui.<br>
ego, ut mi imperatumst, etsi abest, hic adesse erum arbitror.<br>
nunc ego illum metuo,<br>
quom hic non adest, ne quom adsiet metuam. ei rei operam dabo. 1115<br>
nam in taberna usque adhuc, si veniret Syrus,<br>
cui dedi sumbolum, mansi, uti iusserat:<br>
leno ubi esset domi, me aibat arcessere;<br>
verum ubi is non venit nec vocat,<br>
venio huc ultro, ut sciam, quid rei sit, ne illic homo me ludificetur.&nbsp;&nbsp;&nbsp;&nbsp;&nbsp;1120<br>
neque quicquamst melius, quam ut hoc pultem atque aliquem evocem hinc
intus.<br>
leno argentum hoc volo<br>
a me accipiat atque amittat mulierem mecum simul.<br>
<b>BAL.</B> Heus tu. <b>SIM.</B> Quid vis? <b>BAL.</B> Hic homo meus
est. <b>SIM.</B> Quidum?<br>
<b>&nbsp;&nbsp; BAL.</B> Quia praeda haec meast:<br>
scortum quaerit, habet argentum. iam admordere hunc mihi lubet.&nbsp;&nbsp;&nbsp;1125<br>
<b>SIM.</B> Iamne illum comessurus es? <b>BAL.</B> Dum recens est<br>
dator, dum calet, devorari decet iam.<br>
boni me viri pauperant, improbi augent;<br>
poplo strenui, mi improbi usui sunt.<br>
<b>SIM.</B> Malum quod tibi di dabunt, sic scelestu's.&nbsp;&nbsp;&nbsp;&nbsp;&nbsp;&nbsp;&nbsp;&nbsp;1130<br>
<b>HAR.</B> Me nunc commoror, quom has foris non ferio, ut sciam,<br>
sitne Ballio domi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1131a<br>
<b>BAL.</B> Venus mi haec bona dat, quom hos huc adigit<br>
lucrifugas, damnicupidos, qui se suamque aetatem bene curant,<br>
edunt, bibunt, scortantur: illi sunt alio ingenio atque tu,<br>
qui neque tibi bene esse patere et illis quibus est invides.&nbsp;&nbsp;&nbsp;&nbsp;&nbsp;&nbsp;1135<br>
<b>HAR.</B> Heus ubi estis vos? <b>BAL.</B> Hic quidem ad me recta
habet rectam viam.<br>
[<b>H.</B> Heus ubi estis vos? <b>B.</B> Heus adulescens, quid istic
debetur tibi?]<br>
bene ego ab hoc praedatus ibo; novi, bona scaevast mihi.<br>
<b>HAR.</B> Ecquis hoc aperit? <b>BAL.</B> Heus chlamydate, quid istic
debetur tibi?<br>
<b>HAR.</B> Aedium dominum lenonem Ballionem quaerito.&nbsp;&nbsp;&nbsp;&nbsp;&nbsp;&nbsp;&nbsp;&nbsp;1140<br>
<b>BAL.</B> Quisquis es, adulescens, operam fac compendi quaerere.<br>
<b>HAR.</B> Quid iam? <b>BAL.</B> Quia tute ipsus ipsum praesens praesentem
vides.<br>
<b>HAR.</B> Tune is es? <b>SIM.</B> Chlamydate, cave sis tibi a curvo
infortunio<br>
atque in hunc intende digitum: hic leno est. <b>BAL.</B> At hic est
vir bonus.<br>
sed, tu, bone vir, flagitare saepe clamore in foro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1145<br>
quom libella nusquamst, nisi quid leno hic subvenit tibi.<br>
<b>HAR.</B> Quin tu mecum fabulare? <b>BAL.</B> Fabulor. quid vis tibi?<br>
<b>HAR.</B> Argentum accipias. <b>BAL.</B> Iamdudum, si des, porrexi
manum.<br>
<b>HAR.</B> Accipe: hic sunt quinque argenti lectae numeratae minae.<br>
hoc tibi erus me iussit ferre Polymachaeroplagides,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1150<br>
quod deberet, atque ut mecum mitteres Phoenicium.<br>
<b>BAL.</B> Erus tuos&#151; <b>HAR.</B> Ita dico. <b>BAL.</B> Miles&#151; <b>HAR.</B>
Ita loquor. <b>BAL.</B><br>
&nbsp;&nbsp;&nbsp;&nbsp; Macedonius&#151;<br>
<b>HAR.</B> Admodum, inquam. <b>BAL.</B> Te ad me misit Polymachaeroplagides?<br>
<b>HAR.</B> Vera memoras. <b>BAL.</B> Hoc argentum ut mihi dares? <b>HAR.</B>
Si tu quidem es<br>
leno Ballio. <b>BAL.</B> Atque ut a me mulierem tu abduceres?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1155<br>
<b>H.</B> Ita. <b>B.</B> Phoenicium esse dixit? <b>H.</B> Recte meministi.
<b>B.</B>
Mane.<br>
iam redeo ad te. <b>HAR.</B> At maturate propera, nam propero: vides<br>
iam diem multum esse. <b>BAL.</B> Video: hunc advocare etiam volo;<br>
mane modo istic, iam revertar ad te. quid nunc fit, Simo?<br>
quid agimus? manufesto hunc hominem teneo, qui argentum attulit.&nbsp;&nbsp;1160<br>
<b>SIM.</B> Quidum? <b>BAL.</B> An nescis quae sit haec res? <b>SIM.</B>
Iuxta cum ignarissimis.<br>
<b>BAL.</B> Pseudolus tuos allegavit hunc, quasi a Macedonio<br>
milite esset. <b>SIM.</B> Haben argentum ab homine? <b>BAL.</B> Rogitas
quod vides?<br>
<b>SIM.</B> Heus, memento ergo dimidium istinc mihi de praeda dare:<br>
commune istuc esse oportet. <b>BAL.</B> Quid, malum? id totum tuom
est.&nbsp;&nbsp;&nbsp; 1165<br>
<b>HAR.</B> Quam mox mi operam das? <b>BAL.</B> Tibi do equidem. quid
nunc mi es<br>
&nbsp;&nbsp;&nbsp;&nbsp; auctor, Simo?<br>
<b>SIM.</B> Exploratorem hunc faciamus ludos suppositicium,<br>
adeo donicum ipsus sese ludos fieri senserit.<br>
<b>BAL.</B> Sequere. quid ais? nempe tu illius servos es? <b>HAR.</B>
Planissume.<br>
<b>BAL.</B> Quanti te emit? <b>HAR.</B> Suarum in pugna virium victoria.&nbsp;&nbsp;&nbsp;&nbsp;&nbsp;&nbsp;&nbsp;1170<br>
nam ego eram domi imperator summus in patria mea.<br>
<b>BAL.</B> An etiam umquam ille expugnavit carcerem, patriam tuam?<br>
<b>HAR.</B> Contumeliam si dices, audies. <b>BAL.</B> Quotumo die<br>
ex Sicyone huc pervenisti? <b>HAR.</B> Altero ad meridie.<br>
<b>BAL.</B> Strenue mehercle iisti. <b>SIM.</B> Quamvis pernix hic
est homo:&nbsp;&nbsp;&nbsp;&nbsp; 1175<br>
ubi suram aspicias, scias posse eum&#151;gerere crassas compedes.<br>
<b>BAL.</B> Quid ais? tune etiam cubitare solitu's in cunis puer?<br>
<b>SIM.</B> Scilicet. <b>BAL.</B> Etiamne facere solitus es&#151;scin quid
loquar?<br>
<b>SIM.</B> Scilicet solitum esse. <b>HAR.</B> Sanine estis? <b>BAL.</B>
Quid hoc quod te rogo?<br>
noctu in vigiliam quando ibat miles, quom tu ibas simul,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1180<br>
conveniebatne in vaginam tuam machaera militis?<br>
<b>HAR.</B> I in malam crucem. <b>BAL.</B> Ire licebit tamen tibi hodie
temperi.<br>
<b>HAR.</B> Quin tu mulierem mi emittis, aut redde argentum. <b>BAL.</B>
Mane.<br>
<b>HAR.</B> Quid maneam? <b>BAL.</B> Chlamydem hanc commemora quanti
conductast. <b>HAR.</B><br>
&nbsp;&nbsp;&nbsp; Quid est?<br>
<b>SIM.</B> Quid meret machaera? <b>HAR.</B> Elleborum hisce hominibus
opus est.&nbsp;&nbsp;&nbsp;&nbsp;&nbsp; 1185<br>
<b>&nbsp;&nbsp; BAL.</B> Eho.<br>
<b>HAR.</B> Mitte. <b>BAL.</B> Quid mercedis petasus hodie domino demeret?<br>
<b>HAR.</B> Quid domino? quid somniatis? mea quidem haec habeo omnia,<br>
meo peculio empta. <b>BAL.</B> Nempe quod femina summa sustinent.<br>
<b>HAR.</B> Vncti hi sunt senes, fricari sese ex antiquo volunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1189-1190<br>
<b>BAL.</B> Responde, opsecro hercle, vero serio hoc quod te rogo:&nbsp;&nbsp;&nbsp;&nbsp;&nbsp;&nbsp;&nbsp;1191<br>
quid meres? quantillo argento te conduxit Pseudolus?<br>
<b>HAR.</B> Quis istic Pseudolust? <b>BAL.</B> Praeceptor tuos, qui
te hanc fallaciam<br>
docuit, ut fallaciis hinc mulierem a me abduceres.<br>
<b>HAR.</B> Quem tu Pseudolum, quas tu mihi praedicas fallacias?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1195<br>
quem ego hominem ~ nullius coloris novi. <b>BAL.</B> Non tu istinc
abis?<br>
nihil est hodie hic sucophantis quaestus: proin tu Pseudolo<br>
nunties abduxisse alium praedam, qui occurrit prior<br>
Harpax. <b>HAR.</B> Is quidem edepol Harpax ego sum. <b>BAL.</B> Immo
edepol esse vis.<br>
purus putus hic sucophanta est. <b>HAR.</B> Ego tibi argentum dedi&nbsp;&nbsp;&nbsp;&nbsp;&nbsp;&nbsp;1200<br>
et dudum, adveniens extemplo, sumbolum servo tuo,<br>
eri imagine obsignatam epistulam, hic ante ostium.<br>
<b>BAL.</B> Meo tu epistulam dedisti servo? quoi servo? <b>HAR.</B>
Suro.<br>
<b>BAL.</B> Non confidit sycophanta hic [nequam est] nugis: meditatus
malest.<br>
[edepol hominem verberonem Pseudolum, ut docte dolum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1205<br>
commentust: tantundem argenti quantum miles debuit<br>
dedit huic atque hominem exornavit, mulierem qui abduceret.]<br>
nam illam epistulam ipsus verus Harpax huc ad me attulit.<br>
<b>HAR.</B> Harpax ego vocor, ego servos sum Macedonis militis;&nbsp;&nbsp;&nbsp;&nbsp;&nbsp;1209-1210<br>
ego nec sycophantiose quicquam ago nec malefice,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1211<br>
neque istum Pseudolum mortalis qui sit novi neque scio.<br>
<b>SIM.</B> Tu, nisi mirumst, leno, plane perdidisti mulierem.<br>
<b>BAL.</B> Edepol ne istuc magis magisque metuo, quom verba audio.<br>
mihi quoque edepol iamdudum ille Surus cor perfrigefacit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1215<br>
sumbolum qui ab hoc accepit. mira sunt ni Pseudolust.<br>
eho tu, qua facie fuit, dudum quoi dedisti sumbolum?<br>
<b>HAR.</B> Rufus quidam, ventriosus, crassis suris, subniger,<br>
magno capite, acutis oculis, ore rubicundo, admodum<br>
magnis pedibus. <b>BAL.</B> Perdidisti, postquam dixisti pedes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1220<br>
Pseudolus fuit ipsus. actumst de me. iam morior, Simo.<br>
<b>HAR.</B> Hercle te hau sinam emoriri, nisi mi argentum redditur,<br>
viginti minae. <b>SIM.</B> Atque etiam mihi aliae viginti minae.<br>
<b>BAL.</B> Auferen tu id praemium a me, quod promisi per iocum?<br>
<b>SIM.</B> De improbis viris auferri praemium et praedam decet.&nbsp;&nbsp;&nbsp;&nbsp;&nbsp;&nbsp;1225<br>
<b>BAL.</B> Saltem Pseudolum mihi dedas. <b>SIM.</B> Pseudolum ego
dedam tibi?<br>
quid deliquit? dixin, ab eo tibi ut caveres, centiens?<br>
<b>BAL.</B> Perdidit me. <b>SIM.</B> At me viginti modicis multavit
minis.<br>
<b>BAL.</B> Quid nunc faciam? <b>HAR.</B> Si mi argentum dederis, te
suspendito.<br>
<b>BAL.</B> Di te perdant. sequere sis me ergo hac ad forum, ut solvam.&nbsp;&nbsp;&nbsp;&nbsp;1230<br>
<b>&nbsp;&nbsp; HAR.</B> Sequor.<br>
<b>SIM.</B> Quid ego? <b>BAL.</B> Peregrinos absolvam, cras agam cum
civibus.<br>
Pseudolus mihi centuriata habuit capitis comitia,<br>
qui illum ad me hodie adlegavit, mulierem qui abduceret.<br>
sequere tu. nunc ne expectetis, dum hac domum redeam via;<br>
ita res gestast: angiporta haec certum est consectarier.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1235<br>
<b>HAR.</B> Si graderere tantum quantum loquere, iam esses ad forum.&#151;<br>
<b>BAL.</B> Certumst mi hunc emortualem facere ex natali die.&#151;
</p>

<p>
<b>IV.viii</B><br>
<b>SIM.</B> Bene ego illum tetigi, bene autem servos inimicum suom.<br>
nunc mihi certum est alio pacto Pseudolo insidias dare,<br>
quam in aliis comoediis fit, ubi cum stimulis aut flagris&nbsp;&nbsp;&nbsp;&nbsp;&nbsp;&nbsp;&nbsp;1240<br>
insidiantur: at ego iam intus promam viginti minas,<br>
quas promisi si effecisset; obviam ei ultro deferam.<br>
nimis illic mortalis doctus, nimis vorsutus, nimis malus;<br>
superavit dolum Troianum atque Vlixem Pseudolus.<br>
nunc ibo intro, argentum promam, Pseudolo insidias dabo.&#151;&nbsp;&nbsp;&nbsp;&nbsp;1245
</p>

<p class=shortborder></p>

<p>
<b>ACTVS V</B>
</p>

<p>
<b>V.i</B><br>
<b>PSEVDOLVS</B> Quid hoc? sicine hoc fit, pedes? statin an non?<br>
an id voltis, ut me hinc iacentem aliquis tollat?<br>
nam hercle si cecidero, vestrum erit flagitium.<br>
pergitin pergere? ah, serviendum mihi<br>
hodie est; magnum hoc vitium vino est:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1250<br>
pedes captat primum, luctator dolosust.<br>
profecto edepol ego nunc probe habeo madulsam:<br>
ita victu excurato, ita magnis munditiis &lt;et> dis dignis,<br>
itaque in loco festivo sumus festive accepti.<br>
quid opust me multas agere ambages? hoc&nbsp;&nbsp;&nbsp;&nbsp;&nbsp;1255<br>
est homini quam ob rem vitam amet,<br>
hic omnes voluptates, in hoc omnes venustates sunt:<br>
deis proximum esse arbitror.<br>
nam ubi amans complexust amantem, ubi ad labra labella adiungit,<br>
ubi alter alterum bilingui manifesto inter se prehendunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;1260<br>
ubi mammam mammicula opprimit aut, si lubet, corpora conduplicantur,<br>
manu candida cantharum dulciferum propinat amicissima amico:<br>
ibi iam neque esse alium alii odiosum<br>
nec molestum nec sermonibus morologis uti,<br>
unguenta atque odores, lemniscos, corollas&nbsp;&nbsp;&nbsp;&nbsp;&nbsp;&nbsp;&nbsp;&nbsp;1265<br>
dari dapsiles, non enim parce promi,<br>
victum ceterum ne quis me roget:<br>
hoc ego modo atque erus minor hunc diem sumpsimus prothyme,<br>
postquam opus meum omne ut volui perpetravi hostibus fugatis.&nbsp;&nbsp;&nbsp;1269-1270<br>
illos accubantis, potantis, amantis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1271<br>
cum scortis reliqui, et meum scortum ibidem,<br>
suo cordi atque animo opsequentes. sed postquam&nbsp;&nbsp;&nbsp;&nbsp;&nbsp;1272a<br>
exurrexi, orant med ut saltem.<br>
ad hunc me modum intuli illis satis facete,<br>
nimis ex discipulina, quippe ego qui&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1274a<br>
probe Ionica perdidici. sed palliolatim amictus<br>
sic haec incessi ludibundus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1275a<br>
plaudunt &lt;et> 'parum' clamitant mi, ut revertar.<br>
occepi denuo, hoc modo: nolui<br>
idem; amicae dabam me meae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1277a<br>
ut me amaret: ubi circumvortor, cado:<br>
id fuit naenia ludo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1278a<br>
itaque dum enitor, prox, iam paene inquinavi pallium.<br>
nimiae tum voluptati edepol<br>
fui ob casum. datur cantharus: bibi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1280a<br>
commuto ilico pallium, illud posivi;<br>
inde huc exii, crapulam dum amoverem.<br>
nunc ab ero ad erum meum maiorem venio foedus commemoratum.<br>
aperite, aperite, heus, Simoni me adesse aliquis nuntiate.
</p>

<p>
<b>V.ii</B><br>
<b>SIMO</B> Vox viri pessumi me exciet foras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1285<br>
sed quid hoc? quo modo? quid video ego?<br>
<b>PS.</B> Cum corona ebrium Pseudolum tuom.<br>
<b>SIM.</B> Libere hercle hoc quidem. sed vide statum.<br>
num mea gratia pertimescit magis?<br>
cogito, saeviter blanditerne adloquar.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1290<br>
sed me hoc votat vim facere nunc<br>
quod fero, si qua in hoc spes sitast mihi.<br>
<b>PS.</B> Vir malus viro optumo obviam it.<br>
<b>SIM.</B> Di te ament, Pseudole. fu i in malam crucem.<br>
<b>PS.</B> Cur ego adflictor? <b>SIM.</B> Quid tu, malum, in os igitur
mi ebrius inructas?&nbsp;&nbsp;&nbsp; 1295<br>
<b>PS.</B> Molliter sic tene me, cave ne cadam:<br>
non vides me ut madide madeam?<br>
<b>SIM.</B> Quae istaec audaciast, te sic interdius<br>
cum corolla ebrium incedere? <b>PS.</B> Lubet.<br>
<b>SIM.</B> Quid, lubet? pergin ructare in os mihi?&nbsp;&nbsp;&nbsp;&nbsp;&nbsp;&nbsp;1300<br>
<b>PS.</B> Suavis ructus mihi est. sic sine, Simo.<br>
<b>SIM.</B> Credo equidem potesse te, scelus,<br>
Massici montis uberrumos quattuor<br>
fructus ebibere in hora una. <b>PS.</B> Hiberna addito.<br>
<b>SIM.</B> Hau male mones, sed dic tamen,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1305<br>
unde onustam celocem agere te praedicem?<br>
<b>PS.</B> Cum tuo filio perpotavi modo.<br>
sed, Simo, ut probe tactus Ballio est!<br>
quae tibi dixi, ut effecta reddidi!<br>
<b>SIM.</B> Pessumu's homo. <b>PS.</B> Mulier haec facit.&nbsp;&nbsp;1310<br>
cum tuo filio libera accubat.<br>
<b>SIM.</B> Omnia, ut quicque egisti, ordine scio.<br>
<b>PS.</B> Quid ergo dubitas dare mi argentum? <b>SIM.</B> Ius petis,
fateor. tene.<br>
<b>PS.</B> At negabas daturum esse te mihi.<br>
onera hunc hominem atque me consequere hac. <b>SIM.</B> Egone istum
onerem?&nbsp;&nbsp; 1315<br>
<b>&nbsp;&nbsp;&nbsp; PS.</B> Onerabis, scio.<br>
<b>SIM.</B> Quid ego huic homini faciam? satin ultro et argentum aufert
et me inridet?<br>
<b>PS.</B> Vae victis. <b>SIM.</B> Vorte ergo umerum.<br>
<b>PS.</B> Em. <b>SIM.</B> Hoc ego numquam ratus sum<br>
fore me, ut tibi fierem supplex.<br>
heu heu heu. <b>PS.</B> Desine. <b>SIM.</B> Doleo. <b>PS.</B> Ni doleres
tu, ego dolerem.&nbsp;&nbsp;&nbsp; 1320<br>
<b>SIM.</B> Quid? hoc auferen, Pseudole mi, aps tuo ero? <b>PS.</B>
Lubentissimo corde<br>
&nbsp;&nbsp;&nbsp;&nbsp; atque animo.<br>
<b>SIM.</B> Non audes, quaeso, aliquam partem mihi gratiam facere hinc
argenti?<br>
<b>PS.</B> Non: me dices avidum esse hominem nam hinc numquam eris
nummo divitior;<br>
neque te mei tergi misereret, si hoc non hodie ecfecissem.<br>
<b>SIM.</B> Erit ubi te ulciscar, si vivo. <b>PS.</B> Quid minitare?
habeo tergum.&nbsp;&nbsp;&nbsp;&nbsp;&nbsp; 1325<br>
<b>SIM.</B> Age sane igitur. <b>PS.</B> Redi. <b>SIM.</B> Quid redeam?
<b>PS.</B>
Redi modo: non<br>
&nbsp;&nbsp;&nbsp;&nbsp; eris deceptus.<br>
<b>SIM.</B> Redeo. <b>PS.</B> Simul mecum &lt;i> potatum. <b>SIM.</B>
Egone eam? <b>PS.</B> Fac quod<br>
&nbsp;&nbsp;&nbsp;&nbsp; te iubeo:<br>
si is, aut dimidium aut plus etiam faxo hinc feres. <b>SIM.</B> Eo,
duc me quo vis.<br>
<b>PS.</B> Quid nunc? numquid iratus es aut mihi aut filio propter
has res, Simo?<br>
<b>&nbsp;&nbsp;&nbsp; SIM.</B> Nil profecto. <b>PS.</B> I hac.<br>
<b>BAL.</B> Te sequor. quin vocas spectatores simul?&nbsp;&nbsp;&nbsp;&nbsp;&nbsp;&nbsp;1330<br>
<b>PS.</B> Hercle me isti hau solent<br>
vocare, neque ergo ego istos;<br>
verum si voltis adplaudere atque adprobare<br>
hunc gregem et fabulam,<br>
in crastinum vos vocabo.
</p>

<div class="footer">
	<p>
		<a href="/plautus.html">Plautus</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</body>
</html>