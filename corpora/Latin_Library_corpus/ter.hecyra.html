<html>
	<head>
		<title>
			Terence: Hecyra
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>P. TERENTI AFRI HECYRA
</p>

<p class=border></P>

<p>
<b>DIDASCALIA</B>
</p>

<p>
<b>INCIPIT TERENTI HECYRA</B><br>
<b>ACTA LVDIS MEGALENSIBVS</B><br>
<b>SEXTO IVLIO CAESARE CN. CORNELIO DOLABELLA</B><br>
<b>AEDILIBVS CVRVLIBVS</B><br>
<b>MODOS FECIT FLACCVS CLAVDI</B><br>
<b>TIBIS PARIBVS</B><br>
<b>TOTA GRAECA MENANDRV</B><br>
<b>FACTA EST V</B><br>
<b>ACTA PRIMO SINE PROLOGO DATA</B><br>
<b>SECVNDO CN. OCTAVIO TITO MANLIO COS.</B><br>
<b>RELATA EST LVCIO AEMILIO PAVLO LUDIS FVNERALIBUS</B><br>
<b>NON EST PLACITA</B><br>
<b>TERTIO RELATA EST Q. FULVIO LVC. MARCIO AEDILIBVS CVRVLIBVS</B><br>
<b>EGIT LVC AMBIVIVS LVC SERGIVS TVRPIO</B><br>
<b>PLACVIT</B>
</p>

<p>
<b>PERSONAE</B>
</p>

<p>
<b>PROLOGVS</B><br>
<b>PHILOTIS MERETRIX</B><br>
<b>SYRA ANVS</B><br>
<b>PARMENO SERVOS</B><br>
<b>(SCIRTVS SERVOS)</B><br>
<b>LACHES SENEX</B><br>
<b>SOSTRATA MATRONA</B><br>
<b>PHIDIPPVS SENEX</B><br>
<b>PAMPHILVS ADVLESCENS</B><br>
<b>SOSIA SERVOS</B><br>
<b>MYRRINA MATRONA</B><br>
<b>BACCHIS MERETRIX</B><br>
<b>CANTOR</B>
</p>

<p>
<b>PERIOCHA</B><br>
<b>C. SVLPICI APOLLINARIS</B>
</p>

<p>
Vxorem ducit Pamphilus Philumenam,<br>
cui quondam ignorans uirgini uitium obtulit,<br>
cuiusque per uim quem detraxit anulum<br>
dederat amicae Bacchidi meretriculae.<br>
dein profectus in Imbrum est: nuptam haud attigit.<br>
hanc mater utero grauidam, ne id sciat socrus,<br>
ut aegram ad sese transfert. reuenit Pamphilus,<br>
deprendit partum, celat; uxorem tamen<br>
recipere non uolt. pater incusat Bacchidis<br>
amorem. dum se purgat Bacchis, anulum<br>
mater uitiatae forte adgnoscit Myrrina.<br>
uxorem recipit Pamphilus cum filio.
</p>

<p>
<b>PROLOGVS (I)</B>
</p>

<p>
Hecyra est huic nomen fabulae. haec quom datast<br>
nova, novom intervenit vitium et calamitas<br>
ut neque spectari neque cognosci potuerit:<br>
ita populu' studio stupidus in funambulo<br>
animum occuparat. nunc haec planest pro nova,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;5<br>
et is qui scripsit hanc ob eam rem noluit<br>
iterum referre ut iterum possit vendere.<br>
alias cognostis eiu': quaeso hanc noscite.
</p>

<p>
<b>PROLOGVS (II)</B>
</p>

<p>
Orator ad vos venio ornatu prologi:<br>
sinite exorator sim &lt;eo>dem ut iure uti senem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;10<br>
liceat quo iure sum usus adulescentior,<br>
novas qui exactas feci ut inveterascerent,<br>
ne cum poeta scriptura evanesceret.<br>
in is quas primum Caecili didici novas<br>
partim sum earum exactu', partim vix steti.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;15<br>
quia scibam dubiam fortunam esse scaenicam,<br>
spe incerta certum mihi laborem sustuli,<br>
&lt;ea>sdem agere coepi ut ab eodem alias discerem<br>
novas, studiose ne illum ab studio abducerem.<br>
perfeci ut spectarentur: ubi sunt cognitae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;20<br>
placitae sunt. ita poetam restitui in locum<br>
prope iam remmotum iniuria advorsarium<br>
ab studio atque ab labore atque arte musica.<br>
quod si scripturam sprevissem in praesentia<br>
et in deterrendo voluissem operam sumere,&nbsp;&nbsp;&nbsp;&nbsp;&nbsp;&nbsp;&nbsp;&nbsp;25<br>
ut in otio esset potiu' quam in negotio,<br>
deterruissem facile ne alias scriberet.<br>
nunc quid petam mea causa aequo animo attendite.<br>
Hecyram ad vos refero, quam mihi per silentium<br>
numquam agere licitumst; ita eam oppressit calamitas. 30<br>
&lt;ea>m calamitatem vostra intellegentia<br>
sedabit, si erit adiutrix nostrae industriae.<br>
quom primum eam agere coepi, pugilum gloria<br>
(funambuli &lt;eo>dem accessit exspectatio),<br>
comitum conventu', strepitu', clamor mulierum&nbsp;&nbsp; 35<br>
fecere ut ante tempus exirem foras.<br>
vetere in nova coepi uti consuetudine<br>
in experiundo ut essem; refero denuo.<br>
primo actu placeo; quom interea rumor venit<br>
datum iri gladiatores, populu' convolat,&nbsp;&nbsp;&nbsp;&nbsp;&nbsp;&nbsp;&nbsp;40<br>
tumultuantur clamant, pugnant de loco:<br>
ego interea meum non potui tutari locum.<br>
nunc turba nulla est: otium et silentiumst:<br>
agendi tempu' mihi datumst; vobis datur<br>
potestas condecorandi ludos scaenicos.&nbsp;&nbsp;&nbsp;&nbsp;&nbsp;45<br>
nolite sinere per vos artem musicam<br>
recidere ad paucos: facite ut vostra auctoritas<br>
meae auctoritati fautrix adiutrixque sit.<br>
si numquam avare pretium statui arti meae<br>
et eum esse quaestum in animum induxi maxumum&nbsp;&nbsp; 50<br>
quam maxume servire vostris commodis,<br>
sinite impetrare me, qui in tutelam meam<br>
studium suom et se in vostram commisit fidem,<br>
ne &lt;eu>m circumventum inique iniqui inrideant.<br>
mea causa causam accipite et date silentium,&nbsp;&nbsp;&nbsp;&nbsp;&nbsp;&nbsp;55<br>
ut lubeat scribere aliis mihique ut discere<br>
novas expediat posthac pretio emptas meo.
</p>

<p>
<b>ACTVS I</B>
</p>

<p>
<b>Philotis Syra</B>
</p>

<p>
<b>I.i</B><br>
<b>PH.</B> Per pol quam paucos reperias meretricibus<br>
fidelis evenire amatores, Syra.<br>
vel hic Pamphilus iurabat quotiens Bacchidi,&nbsp;&nbsp;&nbsp;&nbsp;&nbsp;&nbsp;&nbsp;60<br>
quam sancte, uti quivis facile posset credere,<br>
numquam illa viva ducturum uxorem domum!<br>
em duxit. <b>SY.</B> ergo propterea te sedulo<br>
et moneo et hortor ne quoiusquam misereat,<br>
quin spolies mutiles laceres quemque nacta sis.&nbsp;&nbsp;&nbsp;&nbsp;&nbsp;65<br>
<b>PH.</B> utine eximium neminem habeam? <b>SY.</B> neminem:<br>
nam nemo illorum quisquam, scito, ad te venit<br>
quin ita paret sese abs te ut blanditiis suis<br>
quam minimo pretio s&lt;ua>m voluptatem expleat.<br>
hiscin tu amabo non contra insidiabere?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;70<br>
<b>PH.</B> tamen pol eandem iniuriumst esse omnibus.<br>
<b>SY.</B> iniurium autem est ulcisci advorsarios,<br>
aut qua via te captent &lt;ea>dem ipsos capi?<br>
eheu me miseram, quor non aut istaec mihi<br>
aetas et formast aut tibi haec sententia?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;75
</p>

<p>
<b>Parmeno Philotis Syra</B>
</p>

<p>
<b>I.ii</B><br>
<b>PA.</B> Senex si quaeret me, modo isse dicito<br>
ad portum percontatum adventum Pamphili.<br>
audin quid dicam, Scirte? si quaeret me, uti<br>
tum dicas; si non quaeret, nullu' dixeris,<br>
alias ut uti possim causa hac integra.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;80<br>
sed videon ego Philotium? unde haec advenit?<br>
Philoti', salve multum. <b>PH.</B> o salve, Parmeno.<br>
<b>SY.</B> salve mecastor, Parmeno. <b>PA.</B> et tu edepol, Syra.<br>
dic mi, ubi, Philoti', te oblectasti tam diu?<br>
<b>PH.</B> minime equidem me oblectavi, quae cum milite&nbsp;&nbsp;&nbsp;&nbsp;&nbsp;&nbsp;85<br>
Corinthum hinc sum profecta inhumanissimo:<br>
biennium ibi perpetuom misera illum tuli.<br>
<b>PA.</B> edepol te desiderium Athenarum arbitror,<br>
Philotium, cepisse saepe et te tuom<br>
consilium contempsisse. <b>PH.</B> non dici potest&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;90<br>
quam cupida eram huc redeundi, abeundi a milite<br>
vosque hic videndi, antiqua ut consuetudine<br>
agitarem inter vos libere convivium.<br>
nam illi[c] haud licebat nisi praefinito loqui<br>
quae illi placerent. <b>PA.</B> haud opinor commode&nbsp;&nbsp;&nbsp;&nbsp;&nbsp;&nbsp;&nbsp;95<br>
finem statuisse orationi militem.<br>
<b>PH.</B> sed quid hoc negotist? modo quae narravit mihi<br>
hic intu' Bacchi'? quod ego numquam credidi<br>
fore, ut ille hac viva posset animum inducere<br>
uxorem habere. <b>PA.</B> habere autem? <b>PH.</B> eho tu, an non habet?&nbsp;&nbsp;100<br>
<b>PA.</B> habet, sed firmae haec vereor ut sint nuptiae.<br>
<b>PH.</B> ita di deaeque faxint, si in rem est Bacchidis.<br>
sed qui istuc credam ita esse dic mihi, Parmeno.<br>
<b>PA.</B> non est opus prolato hoc: percontarier<br>
desiste. <b>PH.</B> nempe &lt;ea> causa ut ne id fiat palam?&nbsp;&nbsp;&nbsp;105<br>
ita me di amabunt, haud propterea te rogo,<br>
uti hoc proferam, sed ut tacita mecum gaudeam.<br>
<b>PA.</B> numquam tam dices commode ut tergum meum<br>
tuam in fidem committam. <b>PH.</B> ah noli, Parmeno:<br>
quasi tu non multo malis narrare hoc mihi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;110<br>
quam ego quae percontor scire. <b>PA.</B> (vera haec praedicat<br>
et illud mihi vitiumst maxumum.) si mihi fidem<br>
das te tacituram, dicam. <b>PH.</B> ad ingenium redis.<br>
fidem do: loquere. <b>PA.</B> ausculta. <b>PH.</B> istic sum. <b>PA.</B>
hanc Bacchidem<br>
amabat ut quom maxume tum Pamphilus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;115<br>
quom pater uxorem ut ducat orare occipit<br>
et haec communia omnium quae sunt patrum,<br>
sese senem esse dicere, illum autem unicum:<br>
praesidium velle se senectuti suae.<br>
ill' primo se negare; sed postquam acrius&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;120<br>
pater instat, fecit animi ut incertus foret<br>
pudorin anne amori obsequeretur magis.<br>
tundendo atque odio denique effecit senex:<br>
despondit &lt;ei> gnatam hui(u)s vicini proxumi.<br>
usque illud visum est Pamphilo ne utiquam grave&nbsp;&nbsp; 125<br>
donec iam in ipsis nuptiis, postquam videt<br>
paratas nec moram ullam quin ducat dari,<br>
ibi demum ita aegre tulit ut ipsam Bacchidem,<br>
si adesset, credo ibi eiu' commiseresceret.<br>
ubiquomque datum erat spatium solitudinis&nbsp;&nbsp;&nbsp;&nbsp;&nbsp;&nbsp;&nbsp;130<br>
ut conloqui mecum una posset: "Parmeno,<br>
perii, quid ego egi! in quod me conieci malum!<br>
non potero ferre hoc, Parmeno: perii miser."<br>
<b>PH.</B> at te di deaeque perduint cum istoc odio, Lache!<br>
<b>PA.</B> ut ad pauca redeam, uxorem deducit domum.&nbsp;&nbsp;&nbsp;&nbsp;&nbsp;135<br>
nocte illa prima virginem non attigit;<br>
quae consecutast nox eam, nihilo magis.<br>
<b>PH.</B> quid ais? cum virgine una adulescens cubuerit<br>
plus potu', sese illa abstinere ut potuerit?<br>
non veri simile dici' neque verum arbitror.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;140<br>
<b>PA.</B> credo ita videri tibi. nam nemo ad te venit<br>
nisi cupiens t&lt;ui>; ille invitus illam duxerat.<br>
<b>PH.</B> quid deinde fit? <b>PA.</B> diebu' sane pauculis<br>
post Pamphilus me solum seducit foras<br>
narratque ut virgo ab se integra etiam tum siet,&nbsp;&nbsp;&nbsp;&nbsp;145<br>
seque ante quam eam uxorem duxisset domum,<br>
sperasse eas tolerare posse nuptias.<br>
"sed quam decrerim me non posse diutius<br>
habere, eam ludibrio haberi, Parmeno,<br>
quin integram itidem reddam, ut accepi ab suis,&nbsp;&nbsp;&nbsp;&nbsp;150<br>
neque honestum mihi neque utile ipsi virginist."<br>
<b>PH.</B> pium ac pudicum ingenium narras Pamphili.<br>
<b>PA.</B> "hoc ego proferre incommodum mi esse arbitror;<br>
reddi patri autem, quoi tu nil dicas viti,<br>
superbumst. sed illam spero, ubi hoc cognoverit&nbsp;&nbsp;&nbsp;&nbsp;&nbsp;155<br>
non posse se mecum esse, abituram denique."<br>
<b>PH.</B> quid interea? ibatne ad Bacchidem? <b>PA.</B> cotidie.<br>
sed ut fit, postquam hunc alienum ab sese videt,<br>
maligna multo et mage procax facta ilico est.<br>
<b>PH.</B> non edepol mirum. <b>PA.</B> atque ea res multo maxume&nbsp;&nbsp;&nbsp;&nbsp;160<br>
diiunxit illum ab illa, postquam et ipse se<br>
et illam et hanc quae domi erat cognovit satis,<br>
ad exemplum ambarum mores &lt;ea>rum existimans.<br>
haec, ita uti liberali esse ingenio decet,<br>
pudens modesta incommoda atque iniurias&nbsp;&nbsp;&nbsp;&nbsp;&nbsp;165<br>
viri omnis ferre et tegere contumelias.<br>
hic animu' partim uxori' misericordia<br>
devinctu', partim victus hui(u)s iniuriis<br>
paullatim elapsust Bacchidi atque huc transtulit<br>
amorem, postquam par ingenium nactus est.&nbsp;&nbsp;&nbsp;&nbsp;&nbsp;&nbsp;170<br>
interea in Imbro moritur cognatus senex<br>
horunc: ea ad hos redibat lege hereditas.<br>
eo amantem invitum Pamphilum extrudit pater.<br>
reliquit cum matre hic uxorem; nam senex<br>
rus abdidit se, huc raro in urbem commeat.&nbsp;&nbsp;&nbsp;&nbsp;&nbsp;&nbsp;&nbsp;175<br>
<b>PH.</B> quid adhuc habent infirmitatis nuptiae?<br>
<b>PA.</B> nunc audies. primo dies complusculos<br>
bene convenibat sane inter eas. interim<br>
miris modis odisse coepit Sostratam:<br>
neque lites ullae inter eas, postulatio&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;180<br>
numquam. <b>PH.</B> quid igitur? <b>PA.</B> siquando ad eam accesserat<br>
confabulatum, fugere e conspectu ilico,<br>
videre nolle: denique ubi non quit pati,<br>
simulat se ad matrem accersi ad rem divinam, abit.<br>
ubi illic d&lt;ie>s est compluris, accersi iubet:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;185<br>
dixere causam tum nescioquam. iterum iubet:<br>
nemo remisit. postquam accersunt saepius,<br>
aegram esse simulant mulierem. nostra ilico<br>
it visere ad eam: admisit nemo. hoc ubi senex<br>
rescivit, heri ea causa rure huc advenit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;190<br>
patrem continuo convenit Philumenae.<br>
quid egerint inter se nondum etiam scio;<br>
nisi sane curaest quorsum eventurum hoc siet.<br>
habes omnem rem: pergam quo coepi hoc iter.<br>
<b>PH.</B> et quidem ego; nam constitui cum quodam hospite&nbsp;&nbsp;&nbsp;&nbsp;195<br>
me esse illum conventuram. <b>PA.</B> di vortant bene<br>
quod agas! <b>PH.</B> vale. <b>PA.</B> et tu bene vale, Philotium.
</p>

<p>
<b>ACTVS II</B>
</p>

<p>
<b>Laches Sostrata</B>
</p>

<p>
<b>II.i</B><br>
<b>LA.</B> Pro deum atque hominum fidem, quod hoc genus est, quae haec
est coniuratio!<br>
utin omnes mulieres eadem aeque studeant nolintque omnia<br>
neque declinatam quicquam ab aliarum ingenio ullam reperias!&nbsp;&nbsp;&nbsp;200<br>
itaque adeo uno animo omnes socrus oderunt nurus.<br>
viris esse advorsas aeque studiumst, simili' pertinaciast,<br>
in eodemque omnes mihi videntur ludo doctae ad malitiam; et<br>
&lt;ei> ludo, si ullus est, magistram hanc esse sati' certo scio.<br>
<b>SO.</B> me miseram, quae nunc quam ob rem accuser nescio. <b>LA.</B>
hem&nbsp;&nbsp;&nbsp; 205<br>
tu nescis? <b>SO.</B> non, ita me di bene ament, mi Lache,<br>
itaque una inter nos agere aetatem liceat. <b>LA.</B> di mala prohibeant.<br>
<b>SO.</B> meque abs te inmerito esse accusatam post modo rescisces.
<b>LA.</B>
scio,<br>
te inmerito? an quicquam pro istis factis dignum te dici potest?<br>
quae me et te et familiam dedecoras, filio luctum paras;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;210<br>
tum autem ex amicis inimici ut sint nobis adfines facis,<br>
qui illum decrerunt dignum s&lt;uo>s quoi liberos committerent.<br>
tu sola exorere quae perturbes haec tua inpudentia.<br>
<b>SO.</B> egon? <b>LA.</B> tu inquam, mulier, quae me omnino lapidem,
non hominem putas.<br>
an, quia ruri esse crebro soleo, nescire arbitramini&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;215<br>
quo quisque pacto hic vitam vostrarum exigat?<br>
multo melius hic quae fiunt quam illi[c] ubi sum adsidue scio.<br>
ideo quia, ut vos mihi domi eriti', proinde ego ero fama foris.<br>
iampridem equidem audivi cepisse odium t&lt;ui> Philumenam,<br>
minimeque adeo [est] mirum, et ni id fecisset mage mirum foret;&nbsp;&nbsp;&nbsp;&nbsp;220<br>
sed non credidi adeo ut etiam totam hanc odisset domum:<br>
quod si scissem illa hic maneret potiu', tu hinc isses foras.<br>
at vide quam inmerito aegritudo haec oritur mi abs te, Sostrata:<br>
rus habitatum abii concedens vobis et r&lt;ei> serviens,<br>
sumptus vostros otiumque ut nostra res posset pati,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;225<br>
m&lt;eo> labori haud parcens praeter aequom atque aetatem meam.<br>
non te pro his curasse rebu' nequid aegre esset mihi!<br>
<b>SO.</B> non mea opera neque pol culpa evenit. <b>LA.</B> immo maxume:<br>
sola hic f&lt;ui>sti: in te omnis haeret culpa sola, Sostrata.<br>
quae hic erant curares, quom ego vos curis solvi ceteris.&nbsp;&nbsp;&nbsp;&nbsp;&nbsp;&nbsp;&nbsp;230<br>
cum puella anum suscepisse inimicitias non pudet?<br>
illi(u)s dices culpa factum? <b>SO.</B> haud equidem dico, mi Lache.<br>
<b>LA.</B> gaudeo, ita me di ament, gnati causa; nam de te quidem<br>
sati' scio peccando detrimenti nil fieri potest.<br>
<b>SO.</B> qui scis an ea causa, mi vir, me odisse adsimulaverit&nbsp;&nbsp;&nbsp;&nbsp;&nbsp;&nbsp;&nbsp;235<br>
ut cum matre plus una esset? <b>LA.</B> quid ais? non signi hoc sat
est,<br>
quod heri nemo voluit visentem ad eam te intro admittere?<br>
<b>SO.</B> enim lassam oppido tum esse &lt;ai>bant: eo ad eam non admissa
sum.<br>
<b>LA.</B> t&lt;uo>s esse ego illi mores morbum mage quam ullam aliam
rem arbitror,<br>
et merito adeo; nam vostrarum nullast quin gnatum velit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;240<br>
ducere uxorem; et quae vobis placitast condicio datur:<br>
ubi duxere inpulsu vostro, vostro inpulsu &lt;ea>sdem exigunt.
</p>

<p>
<b>Phidippvs Laches Sostrata</B>
</p>

<p>
<b>II.ii</B><br>
<b>PH.</B> Etsi scio ego, Philumena, m&lt;eu>m ius esse ut te cogam<br>
quae ego imperem facere, ego tamen patrio animo victu' faciam<br>
ut tibi concedam neque tuae lubidini advorsabor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;245<br>
<b>LA.</B> atque eccum Phidippum optume video: hinc iam scibo hoc quid
sit.<br>
Phidippe, etsi ego m&lt;ei>s me omnibus scio esse adprime obsequentem,<br>
sed non adeo ut mea facilitas corrumpat illorum animos:<br>
quod tu si idem faceres, magis in rem et vostram et nostram id esset.<br>
nunc video in illarum potestate esse te. <b>PH.</B> heia vero.&nbsp;&nbsp;&nbsp;&nbsp;&nbsp;&nbsp;250<br>
<b>LA.</B> adii te heri de filia: ut veni, itidem incertum amisti.<br>
haud ita decet, si perpetuam hanc vis esse adfinitatem,<br>
celare te iras. siquid est peccatum a nobis profer:<br>
aut ea refellendo aut purgando vobis corrigemus<br>
te iudice ipso. sin east causa retinendi apud vos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;255<br>
quia aegrast, te mihi iniuriam facere arbitror, Phidippe,<br>
si metui' satis ut meae domi curetur diligenter.<br>
at ita me di ament, haud tibi hoc concedo--[etsi] illi pater es--<br>
ut tu illam salvam mage velis quam ego: id adeo gnati causa,<br>
quem ego intellexi illam haud minus quam se ipsum magni facere.&nbsp;&nbsp;&nbsp;260<br>
neque adeo clam me est quam esse eum graviter laturum credam,<br>
hoc si rescierit: &lt;eo> domum studeo haec priu' quam ille redeat.<br>
<b>PH.</B> Laches, et diligentiam vostram et benignitatem<br>
novi et quae dicis omnia esse ut dicis animum induco,<br>
et te hoc mihi cupio credere: illam ad vos redire studeo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;265<br>
si facere possim ullo modo. <b>LA.</B> quae res te id facere prohibet?<br>
eho num quid nam accusat virum? <b>PH.</B> minime. nam postquam attendi<br>
magis et vi coepi cogere ut rediret, sancte adiurat<br>
non posse apud vos Pamphilo se absente perdurare.<br>
aliud fortasse aliis viti est: ego sum animo leni natus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;270<br>
non possum advorsari meis. <b>LA.</B> em Sostrata. <b>SO.</B> heu me
miseram!<br>
<b>LA.</B> certumne est istuc? <b>PH.</B> nunc quidem ut videtur: sed
num quid vis?<br>
nam est quod me transire ad forum iam oportet. <b>LA.</B> eo tecum
una.
</p>

<p>
<b>Sostrata</B>
</p>

<p>
<b>II.iii</B><br>
Edepol ne nos sumus inique aeque omnes invisae viris<br>
propter paucas, quae omnes faciunt dignae ut videamur malo.&nbsp;&nbsp;&nbsp;&nbsp;&nbsp;275<br>
nam ita me di ament, quod me accusat nunc vir, sum extra noxiam.<br>
sed non facile est expurgatu: ita animum induxerunt socrus<br>
omnis esse iniquas: haud pol mequidem; nam numquam secus<br>
habui illam ac si ex me esset gnata, nec qui hoc mi eveniat scio;<br>
nisi pol filium multimodis iam exspecto ut redeat domum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;280
</p>

<p>
<b>ACTVS III</B>
</p>

<p>
<b>Pamphilvs Parmeno (Myrrina)</B>
</p>

<p>
<b>III.i</B><br>
<b>PAM.</B> Nemini plura acerba credo esse ex amore homini umquam oblata<br>
quam mi. heu me infelicem, hancin ego vitam parsi perdere!<br>
hacin causa ego eram tanto opere cupidu' redeundi domum! hui<br>
quanto fuerat praestabilius ubivis gentium agere aetatem<br>
quam huc redire atque haec ita esse miserum me resciscere!&nbsp;&nbsp;&nbsp;&nbsp;&nbsp;&nbsp;&nbsp;&nbsp;285<br>
nam nos omnes quibus est alicunde aliquis obiectus labos,<br>
omne quod est interea tempu' priu' quam id rescitumst lucrost.<br>
<b>PAR.</B> ac sic citiu' qui te expedias his aerumnis reperias:<br>
si non rediisses, haec irae factae essent multo ampliores.<br>
sed nunc adventum tuom ambas, Pamphile, scio reverituras:&nbsp;&nbsp;&nbsp;&nbsp;&nbsp;&nbsp;290<br>
rem cognosces, iram expedies, rursum in gratiam restitues.<br>
levia sunt quae tu pergravia esse in animum induxti tuom.<br>
<b>PAM.</B> quid consolare me? an quisquam usquam gentiumst aeque miser?<br>
priu' quam hanc uxorem duxi habebam alibi animum amori deditum;<br>
tamen numquam ausu' sum recusare &lt;ea>m quam mi obtrudit pater:&nbsp;&nbsp;&nbsp;&nbsp;&nbsp;295<br>
iam in hac re, ut taceam, quoivis facile scitust quam fuerim miser.<br>
vix me illi&lt;m> abstraxi atque inpeditum in ea expedivi animum meum,<br>
vixque huc contuleram: em nova res ortast porro ab hac quae me abstrahat.<br>
tum matrem ex &lt;ea> re me aut uxorem in culpa inventurum arbitror;<br>
quod quom ita esse invenero, quid restat nisi porro ut fiam miser?&nbsp;&nbsp;&nbsp;&nbsp;&nbsp;&nbsp;300<br>
nam matri' ferre iniurias me, Parmeno, pietas iubet;<br>
tum uxori obnoxius sum: ita olim s&lt;uo> me ingenio pertulit,<br>
tot m&lt;ea>s iniurias quae numquam in ullo patefecit loco.<br>
sed magnum nescioquid necessest evenisse, Parmeno,<br>
unde ira inter eas intercessit quae tam permansit diu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;305<br>
<b>PAR.</B> haud quidem hercle: parvom; si vis vero veram rationem
exsequi,<br>
non maxumas quae maxumae sunt interdum irae iniurias<br>
faciunt; nam saepe est quibus in rebus aliu' ne iratus quidem est,<br>
quom de &lt;ea>dem causast iracundu' factus inimicissimus.<br>
pueri inter sese quam pro levibu' noxiis iras gerunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;310<br>
quapropter? quia enim qui &lt;eo>s gubernat animus eum infirmum gerunt.<br>
itidem illae mulieres sunt ferme ut pueri levi sententia:<br>
fortasse unum aliquod verbum inter eas iram hanc concivisse.<br>
<b>PAM.</B> abi, Parmeno, intro ac me venisse nuntia. <b>PAR.</B> hem
quid hoc est? <b>PAM.</B> tace.<br>
trepidari sentio et cursari rursum prorsum. <b>PAR.</B> agedum, ad
fores&nbsp;&nbsp;&nbsp;&nbsp;&nbsp;&nbsp; 315<br>
accedo propius. em sensistin? <b>PAM.</B> noli fabularier.<br>
pro Iuppiter, clamorem audivi. <b>PAR.</B> tute loqueris, me vetas.<br>
<b>(MY.</B> intus<b>)</B> tace obsecro, mea gnata. <b>PAM.</B> matri'
vox visast Philumenae.<br>
nullus sum. <b>PAR.</B> quidum? <b>PAM.</B> perii. <b>PAR.</B> quam
ob rem? <b>PAM.</B><br>
&nbsp;&nbsp;&nbsp;&nbsp; nescioquod magnum malum<br>
profecto, Parmeno, me celant. <b>PAR.</B> uxorem Philumenam&nbsp;&nbsp;&nbsp;&nbsp;&nbsp;&nbsp;320<br>
pavitare nescioquid dixerunt: id si forte est nescio.<br>
<b>PAM.</B> interii; quor mihi id non dixti? <b>PAR.</B> quia non poteram
una omnia.<br>
<b>PAM.</B> quid morbi est? <b>PAR.</B> nescio. <b>PAM.</B> quid? nemon
medicum adduxit?<br>
<b>&nbsp;&nbsp; PAR.</B> nescio.<br>
<b>PAM.</B> cesso hinc ire intro ut hoc quam primum quidquid est certo
sciam?<br>
quonam modo, Philumena mea, nunc te offendam adfectam?&nbsp;&nbsp;&nbsp;&nbsp;&nbsp;&nbsp;&nbsp;&nbsp;325<br>
nam si periclum ullum in te inest, perisse me una haud dubiumst.--<br>
<b>PAR.</B> non usu' factost mihi nunc hunc intro sequi;<br>
nam invisos omnis nos esse illis sentio:<br>
heri nemo voluit Sostratam intro admittere.<br>
si forte morbus amplior factus siet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;330<br>
(quod sane nolim, maxume eri causa mei),<br>
servom ilico introisse dicent Sostratae,<br>
aliquid tulisse comminiscentur mali<br>
capiti atque aetati illorum morbu' qui auctu' sit:<br>
era in crimen veniet, ego vero in magnum malum.&nbsp;&nbsp;&nbsp;&nbsp;&nbsp;335
</p>

<p>
<b>Sostrata Parmeno Pamphilvs</B>
</p>

<p>
<b>III.ii</B><br>
<b>SO.</B> Nescioquid iamdudum audio hic tumultuari misera:<br>
male metuo ne Philumenae mage morbus adgravescat:<br>
quod te, Aesculapi, et te, Salus, nequid sit huius oro.<br>
nunc ad eam visam. <b>PAR.</B> heus Sostrata. <b>SO.</B> hem. <b>PAR.</B>
iterum istinc excludere.<br>
<b>SO.</B> ehem Parmeno, tun hic eras? perii, quid faciam misera?&nbsp;&nbsp;&nbsp;&nbsp;&nbsp;&nbsp;340<br>
non visam uxorem Pamphili, quom in proxumo hic sit aegra?<br>
<b>PAR.</B> non visas? ne mittas quidem visendi causa quemquam.<br>
nam qui amat quoi odio ipsus est, bis facere stulte duco:<br>
laborem inanem ipsus capit et illi molestiam adfert.<br>
tum filius tuos intro iit videre, ut venit, quid agat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;345<br>
<b>SO.</B> quid ais? an venit Pamphilus? <b>PAR.</B> venit. <b>SO.</B>
dis gratiam habeo.<br>
hem istoc verbo animu' mihi redit et cura ex corde excessit.<br>
<b>PAR.</B> iam ea te causa maxume nunc hoc intro ire nolo;<br>
nam si remittent quidpiam Philumenae dolores,<br>
omnem rem narrabit, scio, continuo sola soli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;350<br>
quae inter vos intervenerit, unde ortumst initium irae.<br>
atque eccum video ipsum egredi: quam tristis[es]t! <b>SO.</B> o mi
gnate!<br>
<b>PAM.</B> mea mater, salve. <b>SO.</B> gaudeo venisse salvom. salvan<br>
Philumenast? <b>PAM.</B> meliusculast. <b>SO.</B> utinam istuc ita
di faxint!<br>
quid tu igitur lacrumas? aut quid es tam tristi'? <b>PAM.</B> recte,
mater.&nbsp;&nbsp;&nbsp; 355<br>
<b>SO.</B> quid f&lt;ui>t tumulti? dic mihi: an dolor repente invasit?<br>
<b>PAM.</B> ita factumst. <b>SO.</B> quid morbi est? <b>PAM.</B> febris.
<b>SO.</B>
cotidiana?<br>
<b>&nbsp;&nbsp; PAM.</B> ita aiunt.<br>
i sodes intro, consequar iam te, mea mater. <b>SO.</B> fiat.--<br>
<b>PAM.</B> tu pueris curre, Parmeno, obviam atque is onera adiuta.<br>
<b>PAR.</B> quid? non sciunt ipsi viam domum qua veniant? <b>PAM.</B>
cessas?&nbsp;&nbsp;&nbsp; 360
</p>

<p>
<b>Pamphilvs</B>
</p>

<p>
<b>III.iii</B><br>
Nequeo m&lt;ea>rum rerum initium ullum invenire idoneum<br>
unde exordiar narrare quae necopinanti accidunt;<br>
partim quae perspexi hisce oculis, partim quae accepi auribus:<br>
qua me propter exanimatum citius eduxi foras.<br>
nam modo intro me ut corripui timidus, alio suspicans&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;365<br>
morbo me visurum adfectam ac sensi esse uxorem: ei mihi!<br>
postquam me aspexere ancillae advenisse, ilico omnes simul<br>
laetae exclamant "venit", id quod me repente aspexerant.<br>
sed continuo voltum earum sensi inmutari omnium,<br>
quia tam incommode illic fors obtulerat adventum meum.&nbsp;&nbsp;&nbsp;&nbsp;&nbsp;370<br>
una illarum interea propere praecucurrit nuntians<br>
me venisse: ego ei(u)s videndi cupidu' recta consequor.<br>
postquam intro adveni, extemplo eiu' morbum cognovi miser;<br>
nam neque ut celari posset tempu' spatium ullum dabat<br>
neque voce alia ac res monebat ipsa poterat conqueri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;375<br>
postquam aspexi, "o facinus indignum" inquam et corripui ilico<br>
me inde lacrumans, incredibili re atque atroci percitus.<br>
mater consequitur: iam ut limen exirem, ad genua accidit<br>
lacrumans misera: miseritumst. profecto hoc sic est, ut puto:<br>
omnibu' nobis ut res dant sese ita magni atque humiles sumus.&nbsp;&nbsp;&nbsp;&nbsp;380<br>
hanc habere orationem mecum principio institit:<br>
"o mi Pamphile, abs te quam ob rem haec abierit causam vides;<br>
nam vitiumst oblatum virgini olim a nescioquo inprobo.<br>
nunc huc confugit te atque alios partum ut celaret suom."<br>
sed quom orata huiu' reminiscor nequeo quin lacrumem miser.&nbsp;&nbsp;&nbsp;385<br>
"quaeque fors fortunast" inquit "nobis quae te hodie obtulit,<br>
per eam te obsecramus ambae, si ius si fas est, uti<br>
advorsa eiu' per te tecta tacitaque apud omnis sient.<br>
si umquam erga te animo esse amico sensisti &lt;ea>m, mi Pamphile,<br>
sine labore hanc gratiam te uti sibi des pro illa nunc rogat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;390<br>
ceterum de redducenda id facias quod in rem sit tuam.<br>
parturire eam nec gravidam esse ex te solus consciu's:<br>
nam aiunt tecum post duobu' concubuisse [eam] mensibus.<br>
tum, postquam ad te venit, mensis agitur hic iam septimus:<br>
quod te scire ipsa indicat res. nunc si potis est, Pamphile,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;395<br>
maxume volo doque operam ut clam partus eveniat patrem<br>
atque adeo omnis. sed si id fieri non potest quin sentiant,<br>
dicam abortum esse: scio nemini aliter suspectum fore<br>
quin, quod veri similest, ex te recte eum natum putent.<br>
continuo exponetur: hic tibi nil est quicquam incommodi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;400<br>
et illi miserae indigne factam iniuriam contexeris."<br>
pollicitus sum et servare in eo certumst quod dixi fidem.<br>
nam de redducenda, id vero ne utiquam honestum esse arbitror<br>
nec faciam, etsi amor me graviter consuetudoque ei(u)s tenet.<br>
lacrumo quae posthac futurast vita quom in mentem venit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;405<br>
solitudoque. o fortuna, ut numquam perpetuo's data!<br>
sed iam prior amor me ad hanc rem exercitatum reddidit,<br>
quem ego tum consilio missum feci: idem [nunc] huc operam dabo.<br>
adest Parmeno cum pueris: hunc minimest opus<br>
in hac re adesse; nam olim soli credidi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;410<br>
ea me abstinuisse in principio quom datast.<br>
vereor, si clamorem ei(u)s hic crebro exaudiat,<br>
ne parturire intellegat. aliquo mihist<br>
hinc ablegandu' dum parit Philumena.
</p>

<p>
<b>Parmeno Sosia Pamphilvs</B>
</p>

<p>
<b>III.iv</B><br>
<b>PAR.</B> Ain tu tibi hoc incommodum evenisse iter?&nbsp;&nbsp;&nbsp;&nbsp;415<br>
<b>SO.</B> non hercle verbis, Parmeno, dici potest<br>
tantum quam re ipsa navigare incommodumst.<br>
<b>PAR.</B> itan est? <b>SO.</B> o fortunate, nescis quid mali<br>
praeterieris qui numquam es ingressus mare.<br>
nam alias ut mittam miserias, unam hanc vide:&nbsp;&nbsp;&nbsp;&nbsp;&nbsp;&nbsp;&nbsp;420<br>
dies triginta aut plus eo in navi fui<br>
quom interea semper mortem exspectabam miser;<br>
ita usque advorsa tempestate usi sumus.<br>
<b>PAR.</B> odiosum. <b>SO.</B> haud clam me est. denique hercle aufugerim<br>
potius quam redeam, si &lt;eo> mihi redeundum sciam.&nbsp;&nbsp;&nbsp;&nbsp;&nbsp;&nbsp;425<br>
<b>PAR.</B> olim quidem te causae inpellebant leves,<br>
quod nunc minitare facere, ut faceres, Sosia.<br>
sed Pamphilum ipsum video stare ante ostium:<br>
ite intro; ego hunc adibo, siquid me velit.--<br>
ere, etiam [nunc] tu hic stas? <b>PAM.</B> et quidem te exspecto. <b>PAR.</B>
quid est?&nbsp;&nbsp;&nbsp; 430<br>
<b>PAM.</B> in arcem transcurso opus est. <b>PAR.</B> quoi homini?
<b>PAM.</B>
tibi.<br>
<b>PAR.</B> in arcem? quid eo? <b>PAM.</B> Callidemidem hospitem<br>
Myconium, qui mecum una vectust, conveni.<br>
<b>PAR.</B> perii. vovisse hunc dicam, si salvos domum<br>
redisset umquam, ut me ambulando rumperet?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;435<br>
<b>PAM.</B> quid cessas? <b>PAR.</B> quid vis dicam? an conveniam modo?<br>
<b>PAM.</B> immo quod constitui me hodie conventurum eum,<br>
non posse, ne me frustra illi exspectet. vola.<br>
<b>PAR.</B> at non novi homini' faciem. <b>PAM.</B> at faciam ut noveris:<br>
magnu' rubicundu' crispu' crassu' caesius&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;440<br>
cadaverosa facie. <b>PAR.</B> di illum perduint!<br>
quid si non veniet? maneamne usque ad vesperum?<br>
<b>PAM.</B> maneto: curre. <b>PAR.</B> non queo: ita defessu' sum.--<br>
<b>PAM.</B> ille abiit. quid agam infelix? prorsus nescio<br>
quo pacto hoc celem quod me oravit Myrrina,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;445<br>
s&lt;uae> gnatae partum; nam me miseret mulieris.<br>
quod potero faciam, tamen ut pietatem colam;<br>
nam me parenti potiu' quam amori obsequi<br>
oportet. attat eccum Phidippum et patrem<br>
video: horsum pergunt. quid dicam hisce incertu' sum.&nbsp;&nbsp;&nbsp;450
</p>

<p>
<b>Laches Phidippvs Pamphilvs</B>
</p>

<p>
<b>III.v</B><br>
<b>LA.</B> Dixtin dudum illam dixisse se exspectare filium?<br>
<b>PH.</B> factum. <b>LA.</B> venisse aiunt: redeat. <b>PA.</B> causam
quam dicam patri<br>
quam ob rem non redducam nescio. <b>LA.</B> quem ego hic audivi loqui?<br>
<b>PA.</B> certum offirmare est viam me quam decrevi persequi.<br>
<b>LA.</B> ipsus est de quo hoc agebam tecum. <b>PA.</B> salve, mi
pater.&nbsp;&nbsp;&nbsp;&nbsp;&nbsp;&nbsp;&nbsp;&nbsp; 455<br>
<b>LA.</B> gnate mi, salve. <b>PH.</B> bene factum te advenisse, Pamphile;<br>
atque adeo, id quod maxumumst, salvom atque validum. <b>PA.</B> creditur.<br>
<b>LA.</B> advenis modo? <b>PA.</B> admodum. <b>LA.</B> cedo, quid
reliquit Phania<br>
consobrinu' noster? <b>PA.</B> sane hercle homo voluptati obsequens<br>
f&lt;ui>t dum vixit; et qui sic sunt haud multum heredem iuvant,&nbsp;&nbsp;&nbsp;&nbsp;&nbsp;&nbsp;&nbsp;&nbsp;460<br>
sibi vero hanc laudem relinquont "vixit, dum vixit, bene."<br>
<b>LA.</B> tum tu igitur nil attulisti plus una hac sententia?<br>
<b>PA.</B> quidquid est id quod reliquit, profuit. <b>LA.</B> immo
obfuit;<br>
nam illum vivom et salvom vellem. <b>PH.</B> inpune optare istuc licet:<br>
ill' revivescet iam numquam; et tamen utrum malis scio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;465<br>
<b>LA.</B> heri Philumenam ad se accersi hic iussit. dic iussisse te.<br>
<b>PH.</B> noli fodere. iussi. <b>LA.</B> sed eam iam remittet. <b>PH.</B>
scilicet.<br>
<b>PA.</B> omnem rem scio ut sit gesta: adveniens audivi modo.<br>
<b>LA.</B> at istos invidos di perdant qui haec lubenter nuntiant.<br>
<b>PA.</B> ego me scio cavisse ne ulla merito contumelia&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;470<br>
fieri a vobis posset; idque si nunc memorare hic velim<br>
quam fideli animo et benigno in illam et clementi fui,<br>
vere possum, ni te ex ipsa haec mage velim resciscere;<br>
namque &lt;eo> pacto maxume apud te meo erit ingenio fides,<br>
quom illa, quae nunc in me iniquast, aequa de me dixerit.&nbsp;&nbsp;&nbsp;&nbsp;&nbsp;&nbsp;&nbsp;475<br>
neque mea culpa hoc discidium evenisse, id testor deos.<br>
sed quando sese esse indignam deputat matri meae<br>
quae concedat cui(u)sque mores toleret sua modestia,<br>
neque alio pacto componi potest inter eas gratia,<br>
segreganda aut mater a me est, Phidippe, aut Philumena.&nbsp;&nbsp;&nbsp;&nbsp;480<br>
nunc me pietas matri' potiu' commodum suadet sequi.<br>
<b>LA.</B> Pamphile, haud invito ad auris sermo mi accessit tuos,<br>
quom te postputasse omnis res prae parente intellego;<br>
verum vide ne inpulsus ira prave insistas, Pamphile.<br>
<b>PA.</B> quibus iris pulsu' nunc in illam iniquo' sim&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;485<br>
quae numquam quicquam erga me commeritast, pater,<br>
quod nollem, et saepe quod vellem meritam scio?<br>
amoque et laudo et vehementer desidero;<br>
nam f&lt;ui>sse erga me miro ingenio expertu' sum;<br>
illique exopto ut relicuam vitam exigat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;490<br>
cum eo viro me qui sit fortunatior,<br>
quandoquidem illam a me distrahit necessitas.<br>
<b>PH.</B> tibi id in manust ne fiat. <b>LA.</B> si sanus sies:<br>
iube illam redire. <b>PA.</B> non est consilium, pater:<br>
matris servibo commodis. <b>LA.</B> quo abis? mane&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;495<br>
mane, inquam: quo abis?-- <b>PH.</B> quae haec est pertinacia?<br>
<b>LA.</B> dixin, Phidippe, hanc rem aegre laturum esse eum?<br>
quam ob rem te orabam filiam ut remitteres.<br>
<b>PH.</B> non credidi edepol adeo inhumanum fore.<br>
ita nunc is sibi me supplicaturum putat?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;500<br>
si est ut velit redducere uxorem, licet;<br>
sin aliost animo, renumeret dotem huc, eat.<br>
<b>LA.</B> ecce autem tu quoque proterve iracundus es!<br>
<b>PH.</B> percontumax redisti huc nobis, Pamphile!<br>
<b>LA.</B> decedet iam ira haec, etsi merito iratus est.&nbsp;&nbsp;&nbsp;&nbsp;505<br>
<b>PH.</B> quia paullum vobis accessit pecuniae,<br>
sublati animi sunt. <b>LA.</B> etiam mecum litigas?<br>
<b>PH.</B> deliberet renuntietque hodie mihi<br>
velitne an non, ut alii, si huic non est, siet.<br>
<b>LA.</B> Phidippe, ades, audi paucis.-- abiit. quid mea?&nbsp;&nbsp;&nbsp;&nbsp;&nbsp;510<br>
postremo inter se transigant ipsi ut lubet,<br>
quando nec gnatu' neque hic mi quicquam obtemperant,<br>
quae dico parvi pendunt. porto hoc iurgium<br>
ad uxorem quoi(u)s haec fiunt consilio omnia,<br>
atque in eam hoc omne quod mihi aegrest evomam.&nbsp;&nbsp;&nbsp;&nbsp;&nbsp;&nbsp;515
</p>

<p>
<b>ACTVS IV</B>
</p>

<p>
<b>Myrrina Phidippvs</B>
</p>

<p>
<b>IV.i</B><br>
<b>MY.</B> Perii, quid agam? quo me vortam? quid viro m&lt;eo> respondebo<br>
misera? nam audivisse vocem pueri visust vagientis;<br>
ita corripuit derepente tacitu' sese ad filiam.<br>
quod si rescierit peperisse eam, id qua causa clam me habuisse<br>
dicam non edepol scio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;520<br>
sed ostium concrepuit. credo ipsum exire ad me: nulla sum.<br>
<b>PH.</B> uxor ubi me ad filiam ire sensit, se duxit foras:<br>
atque eccam: video. quid ais, Myrrina? heus tibi dico. <b>MY.</B> mihine,
vir?<br>
<b>PH.</B> vir ego tuo' sim? tu virum me aut hominem deputas adeo esse?<br>
nam si utrumvis horum, mulier, umquam tibi visus forem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;525<br>
non sic ludibrio t&lt;ui>s factis habitus essem. <b>MY.</B> quibus?
<b>PH.</B>
at rogitas?<br>
peperit filia: hem taces? ex qui? <b>MY.</B> istuc patrem rogare est
aequom.<br>
perii! ex quo censes nisi ex illo quoi datast nuptum obsecro?<br>
<b>PH.</B> credo: neque adeo arbitrari patris est aliter. sed demiror<br>
quid sit quam ob rem hunc tanto opere omnis nos celare volueris&nbsp;&nbsp;&nbsp;530<br>
partum, praesertim quom et recte et tempore suo pepererit.<br>
adeon pervicaci esse animo ut puerum praeoptares perire,<br>
ex quo firmiorem inter nos fore amicitiam posthac scires,<br>
potiu' quam advorsum animi t&lt;ui> lubidinem esset cum illo nupta!<br>
ego etiam illorum esse hanc culpam credidi, quae test penes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;535<br>
<b>MY.</B> misera sum. <b>PH.</B> utinam sciam ita esse istuc! sed
nunc mi in mentem venit<br>
de hac re quod locuta es olim, quom illum generum cepimus:<br>
nam negabas nuptam posse filiam t&lt;ua>m te pati<br>
cum eo qui meretricem amaret, qui pernoctaret foris.<br>
<b>MY.</B> (quamvis causam hunc suspicari quam ipsam veram mavolo.)&nbsp;&nbsp;540<br>
<b>PH.</B> multo priu' scivi quam tu illum habere amicam, Myrrina;<br>
verum id vitium numquam decrevi esse ego adulescentiae;<br>
nam id [omnibus] innatumst. at pol iam aderit se quoque etiam quom
oderit.<br>
sed ut olim te ostendisti, eadem esse nil cessavisti usque adhuc<br>
ut filiam ab eo abduceres neu quod ego egissem esset ratum.&nbsp;&nbsp;&nbsp;&nbsp;&nbsp;&nbsp;&nbsp;545<br>
id nunc res indicium haec facit quo pacto factum volueris.<br>
<b>MY.</B> adeon me esse pervicacem censes, quoi mater siem,<br>
ut eo essem animo, si ex usu esset nostro hoc matrimonium?<br>
<b>PH.</B> tun prospicere aut iudicare nostram in rem quod sit potes?<br>
audisti ex aliquo fortasse qui vidisse &lt;eu>m diceret&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;550<br>
exeuntem aut intro euntem ad amicam. quid tum postea?<br>
si modeste ac raro haec fecit, nonne ea dissimulare nos<br>
magis humanumst quam dare operam id scire qui nos oderit?<br>
nam si is posset ab ea sese derepente avellere<br>
quicum tot consuesset annos, non eum hominem ducerem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;555<br>
nec virum sati' firmum gnatae. <b>MY.</B> mitte adulescentem obsecro<br>
et quae me peccasse ais. abi, solu' solum conveni,<br>
roga velitne uxorem an non: si est ut dicat velle se,<br>
redde; sin est autem ut nolit, recte ego consului meae.<br>
<b>PH.</B> siquidem ille ipse non volt et tu sen[si]sti in eo esse,
Myrrina,&nbsp;&nbsp;&nbsp;&nbsp; 560<br>
peccatum, aderam quoi(u)s consilio fuerat ea par prospici.<br>
quam ob rem incendor ira esse ausam facere haec te iniussu meo.<br>
interdico ne extulisse extra aedis puerum usquam velis.<br>
sed ego stultior m&lt;ei>s dictis parere hanc qui postulem.<br>
ibo intro atque edicam servis nequoquam ecferri sinant.--&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;565<br>
<b>MY.</B> nullam pol credo mulierem me miseriorem vivere:<br>
nam ut hic laturus hoc sit, si ipsam rem ut siet resciverit,<br>
non edepol clam me est, quom hoc quod leviust tam animo irato tulit;<br>
nec qua via sententia eiu' possit mutari scio.<br>
hoc mi unum ex plurumis miseriis relicuom fuerat malum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;570<br>
si puerum ut tollam cogit, quoi(u)s nos qui sit nescimus pater.<br>
nam quom compressast gnata, forma in tenebris nosci non quitast,<br>
neque detractum &lt;ei> tum quicquamst qui posset post nosci qui siet;<br>
ipse eripuit vi, in digito quem habuit, virgini abiens anulum.<br>
simul vereor Pamphilum ne orata nostra nequeat diutius&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;575<br>
celare, quom sciet alienum puerum tolli pro suo.
</p>

<p>
<b>Sostrata Pamphilvs (Laches)</B>
</p>

<p>
<b>IV.ii</B><br>
<b>SO.</B> Non clam me est, gnate mi, tibi me esse suspectam, uxorem
tuam<br>
propter m&lt;eo>s mores hinc abisse, etsi ea dissimulas sedulo.<br>
verum ita me di ament itaque optingant ex te quae exoptem mihi ut<br>
numquam sciens commerui merito ut caperet odium illam mei.&nbsp;&nbsp;&nbsp;&nbsp;&nbsp;&nbsp;&nbsp;580<br>
teque ante quod me amare rebar, &lt;ei> rei firmasti fidem;<br>
nam mi intu' tuo' pater narravit modo quo pacto me habueris<br>
praepositam amori t&lt;uo>: nunc tibi me certumst contra gratiam<br>
referre ut apud me praemium esse positum pietati scias.<br>
mi Pamphile, hoc et vobis et meae commodum famae arbitror:&nbsp;&nbsp;&nbsp;&nbsp;&nbsp;&nbsp;&nbsp;585<br>
ego rus abituram hinc cum t&lt;uo> me esse certo decrevi patre,<br>
ne mea praesentia obstet neu causa ulla restet relicua<br>
quin tua Philumena ad te redeat. <b>PA.</B> quaeso quid istuc consilist?<br>
illi(u)s stultitia victa ex urbe tu rus habitatum migres?<br>
haud facies, neque sinam ut qui nobis, mater, male dictum velit,&nbsp;&nbsp;&nbsp;&nbsp;&nbsp;&nbsp;&nbsp;590<br>
mea pertinacia esse dicat factum, haud tua modestia.<br>
tum t&lt;ua>s amicas te et cognatas deserere et festos dies<br>
mea causa nolo. <b>SO.</B> nil pol iam istaec mihi res voluptatis ferunt:<br>
dum aetati' tempu' tulit, perfuncta sati' sum: satias iam tenet<br>
studiorum istorum. haec mihi nunc curast maxuma ut nequoi mea&nbsp;&nbsp;&nbsp;&nbsp;595<br>
longinquitas aetatis obstet mortemve exspectet meam.<br>
hic video me esse invisam inmerito: tempust me concedere.<br>
sic optume, ut ego opinor, omnis causas praecidam omnibus:<br>
et me hac suspicione exsolvam et illis morem gessero.<br>
sine me obsecro hoc effugere volgu' quod male audit mulierum.&nbsp;&nbsp;&nbsp;&nbsp;600<br>
<b>PA.</B> quam fortunatu' ceteris sum rebus, absque una hac foret,<br>
hanc matrem habens talem, illam autem uxorem! <b>SO.</B> obsecro, mi
Pamphile,<br>
non tute incommodam rem, ut quaeque est, in animum induces pati?<br>
si cetera ita sunt ut vis itaque uti esse ego illa[m] existumo,<br>
mi gnate, da veniam hanc mihi, redduc illam. <b>PA.</B> vae misero
mihi!&nbsp;&nbsp;&nbsp;&nbsp;&nbsp;&nbsp; 605<br>
<b>SO.</B> et mihi quidem; nam haec res non minu' me male habet quam
te, gnate mi.
</p>

<p>
<b>Laches Sostrata Pamphilvs</B>
</p>

<p>
<b>IV.iii</B><br>
<b>LA.</B> Quem cum istoc sermonem habueris procul hinc stans accepi,
uxor.<br>
istuc est sapere, qui ubiquomque opu' sit animum possis flectere;<br>
quod sit faciundum fortasse post, idem hoc nunc si feceris.<br>
<b>SO.</B> fors fuat pol. <b>LA.</B> abi rus ergo hinc: ibi ego te
et tu me feres.&nbsp;&nbsp;&nbsp;&nbsp;&nbsp; 610<br>
<b>SO.</B> spero ecastor. <b>LA.</B> i ergo intro et compone quae tecum
simul<br>
ferantur: dixi. <b>SO.</B> ita ut iubes faciam.-- <b>PA.</B> pater.<br>
<b>LA.</B> quid vis, Pamphile? <b>PA.</B> hinc abire matrem? minime.
<b>LA.</B>
quid ita<br>
&nbsp;&nbsp;&nbsp;&nbsp; istuc vis?<br>
<b>PA.</B> quia de uxore incertu' sum etiam quid sim facturus. <b>LA.</B>
quid est?<br>
quid vis facere nisi redducere? <b>PA.</B> equidem cupio et vix contineor;&nbsp;&nbsp;&nbsp;&nbsp;&nbsp;&nbsp;&nbsp;615<br>
sed non minuam m&lt;eu>m consilium: ex usu quod est id persequar:<br>
credo &lt;ea> gratia concordes [magis], si non redducam, fore.<br>
<b>LA.</B> nescias: verum id tua refert nil utrum illaec fecerint<br>
quando haec aberit. odiosa haec est aetas adulescentulis.<br>
e medio aequom excedere est: postremo nos iam fabulae&nbsp;&nbsp;&nbsp;&nbsp;&nbsp;620<br>
sumu', Pamphile, "senex atque anus."<br>
sed video Phidippum egredi per tempus: accedamus.
</p>

<p>
<b>Phidippvs Laches Pamphilvs</B>
</p>

<p>
<b>IV.iv</B><br>
<b>PH.</B> Tibi quoque edepol sum iratus, Philumena,<br>
graviter quidem; nam hercle factumst abs te turpiter.<br>
etsi tibi causast de hac re: mater te inpulit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;625<br>
huic vero nullast. <b>LA.</B> opportune te mihi,<br>
Phidippe, in ipso tempore ostendis. <b>PH.</B> quid est?<br>
<b>PA.</B> quid respondebo his? aut quo pacto hoc aperiam?<br>
<b>LA.</B> dic filiae rus concessurum hinc Sostratam,<br>
ne revereatur minu' iam quo redeat domum. <b>PH.</B> ah&nbsp;&nbsp;&nbsp;&nbsp;&nbsp;&nbsp;630<br>
nullam de his rebu' culpam commeruit tua:<br>
a Myrrina haec sunt mea uxore exorta omnia.<br>
&lt;<b>PA.</B>> mutatio fit. &lt;<b>PH.</B>> ea nos perturbat, Lache.<br>
<b>PA.</B> dum ne redducam, turbent porro quam velint.<br>
<b>PH.</B> ego, Pamphile, esse inter nos, si fieri potest,&nbsp;&nbsp;&nbsp;&nbsp;&nbsp;&nbsp;&nbsp;&nbsp;635<br>
adfinitatem hanc sane perpetuam volo;<br>
sin est ut aliter tua siet sententia,<br>
accipias puerum. <b>PA.</B> sensit peperisse: occidi.<br>
<b>LA.</B> puerum? quem puerum? <b>PH.</B> natus est nobis nepos.<br>
nam abducta a vobis praegnas fuerat filia,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;640<br>
neque f&lt;ui>sse praegnatem umquam ante hunc scivi diem.<br>
<b>LA.</B> bene, ita me di ament, nuntias, et gaudeo<br>
natum, tibi illam salvam. sed quid mulieris<br>
uxorem habes aut quibu' moratam moribus?<br>
nosne hoc celatos tam diu! nequeo satis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;645<br>
quam hoc mihi videtur factum prave proloqui.<br>
<b>PH.</B> non tibi illud factum minu' placet quam mihi, Lache.<br>
<b>PA.</B> etiamsi dudum fuerat ambiguom hoc mihi,<br>
nunc non est quom eam [con]sequitur alienus puer.<br>
<b>LA.</B> nulla tibi, Pamphile, hic iam consultatiost.&nbsp;&nbsp;&nbsp;&nbsp;&nbsp;&nbsp;&nbsp;650<br>
<b>PA.</B> perii. <b>LA.</B> hunc videre saepe optabamus diem<br>
quom ex te esset aliqui' qui te appellaret patrem.<br>
evenit: habeo gratiam dis. <b>PA.</B> nullu' sum.<br>
<b>LA.</B> redduc uxorem ac noli advorsari mihi.<br>
<b>PA.</B> pater, si ex me illa liberos vellet sibi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;655<br>
aut sese mecum nuptam, sati' certo scio,<br>
non clam me haberet quae celasse intellego.<br>
nunc quom eius alienum esse animum a me sentiam<br>
(nec conventurum inter nos posthac arbitror),<br>
quam ob rem redducam? <b>LA.</B> mater quod suasit sua&nbsp;&nbsp;&nbsp;&nbsp;660<br>
adulescens mulier fecit. mirandum[ne] id siet?<br>
censen te posse reperire ullam mulierem<br>
quae careat culpa? an quia non delincunt viri?<br>
<b>PH.</B> vosmet videte iam, Lache et tu Pamphile,<br>
remissan opu' sit vobis redductan domum.&nbsp;&nbsp;&nbsp;&nbsp;&nbsp;&nbsp;&nbsp;665<br>
uxor quid faciat in manu non est mea:<br>
neutra in re vobis difficultas a me erit.<br>
sed quid faciemu' puero? <b>LA.</B> ridicule rogas:<br>
quidquid futurumst, huic suom reddas scilicet<br>
ut alamu' nostrum. <b>PA.</B> quem ipse neglexit pater,&nbsp;&nbsp;&nbsp;&nbsp;&nbsp;&nbsp;670<br>
ego alam? <b>LA.</B> quid dixti? eho an non alemu', Pamphile?<br>
prodemu' quaeso potiu'? quae haec amentiast?<br>
enimvero prorsu' iam tacere non queo;<br>
nam cogis ea quae nolo ut praesente hoc loquar.<br>
ignarum censes t&lt;ua>rum lacrumarum esse me&nbsp;&nbsp;&nbsp;&nbsp;&nbsp;&nbsp;675<br>
aut quid sit id quod sollicitare ad hunc modum?<br>
primum hanc ubi dixti causam, te propter tuam<br>
matrem non posse habere hanc uxorem domi,<br>
pollicitast ea se concessuram ex aedibus.<br>
nunc postquam ademptam hanc quoque tibi causam vides,&nbsp;&nbsp;&nbsp;&nbsp;&nbsp;680<br>
puer quia clam test natu', nactus alteram es.<br>
erras tui animi si me esse ignarum putas.<br>
aliquando tandem huc animum ut adiungas tuom.<br>
quam longum spatium amandi amicam tibi dedi!<br>
sumptus quos fecisti in eam quam animo aequo tuli!&nbsp;&nbsp;&nbsp;&nbsp;&nbsp;685<br>
egi atque oravi tecum uxorem ut duceres,<br>
tempus dixi esse: inpulsu duxisti meo;<br>
quae tum obsecutu' mihi fecisti ut decuerat.<br>
nunc animum rursum ad meretricem induxti tuom;<br>
quoi tu obsecutu' facis huic adeo iniuriam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;690<br>
nam in eandem vitam te revolutum denuo<br>
video esse. <b>PA.</B> mene? <b>LA.</B> te ipsum: et facis iniuriam;<br>
confingi' falsas causas ad discordiam,<br>
ut cum illa vivas, testem hanc quom abs te amoveris.<br>
sensitque adeo uxor; nam &lt;ei> causa alia quae fuit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;695<br>
quam ob rem abs te abiret? <b>PH.</B> plane hic divinat: nam id est.<br>
<b>PA.</B> dabo iusiurandum nil esse istorum mihi. <b>LA.</B> ah<br>
redduc uxorem aut quam ob rem non opu' sit cedo.<br>
<b>PA.</B> non est nunc tempu'. <b>LA.</B> puerum accipias; nam is
quidem<br>
in culpa non est: post de matre videro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;700<br>
<b>PA.</B> omnibu' modis miser sum nec quid agam scio;<br>
tot nunc me rebu' miserum concludit pater.<br>
abibo hinc, praesens quando promoveo parum.<br>
nam puerum iniussu credo non tollent meo,<br>
praesertim in ea re quom sit mi adiutrix socrus.&nbsp;&nbsp;&nbsp;&nbsp;&nbsp;&nbsp;&nbsp;705<br>
<b>LA.</B> fugis? hem, nec quicquam certi respondes mihi?--<br>
num tibi videtur esse apud sese? sine:<br>
puerum, Phidippe, mihi cedo: ego alam. <b>PH.</B> maxume.<br>
non mirum fecit uxor [mea] si hoc aegre tulit:<br>
amarae mulieres sunt, non facile haec ferunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;710<br>
propterea haec irast; nam ipsa narravit mihi.<br>
id ego hoc praesente tibi nolueram dicere,<br>
neque illi credebam primo: nunc verum palamst.<br>
nam omnino abhorrere animum huic video a nuptiis.<br>
<b>LA.</B> quid ergo agam, Phidippe? quid das consili?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;715<br>
<b>PH.</B> quid agas? meretricem hanc primum adeundam censeo:<br>
oremus accusemu' graviu' denique<br>
minitemur si cum illo habuerit rem postea.<br>
<b>LA.</B> faciam ut mones. eho puer&lt;e>, curre ad Bacchidem hanc<br>
vicinam nostram: huc evoca verbis meis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;720<br>
et te oro porro in hac re adiutor sis mihi. <b>PH.</B> ah<br>
iamdudum dixi idemque nunc dico, Lache:<br>
manere adfinitatem hanc inter nos volo,<br>
si ullo modo est ut possit: quod spero fore.<br>
sed vin adesse me una dum istam convenis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;725<br>
<b>LA.</B> immo vero abi, aliquam puero nutricem para.
</p>

<p>
<b>ACTVS V</B>
</p>

<p>
<b>Bacchis Laches</B>
</p>

<p>
<b>V.i</B><br>
<b>BA.</B> Non hoc de nihilost quod Laches me nunc conventam esse expetit;<br>
nec pol me multum fallit quin quod suspicor sit quod velit.<br>
<b>LA.</B> videndumst ne minu' propter iram hanc impetrem quam possi&lt;e>m,<br>
aut nequid faciam plus quod post me minu' fecisse satiu' sit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;730<br>
adgrediar. Bacchi', salve.<br>
<b>BA.</B> salve, Lache. <b>LA.</B> credo edepol te non nil mirari,
Bacchis,<br>
quid sit quapropter te huc foras puerum evocare iussi.<br>
<b>BA.</B> ego pol quoque etiam timida sum quom venit mi in mentem
quae sim,<br>
ne nomen mihi quaesti obsiet; nam mores facile tutor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;735<br>
<b>LA.</B> si vera dici' nil tibist a me pericli, mulier;<br>
nam iam aetate ea sum ut non siet peccato mi ignosci aequom:<br>
quo magis omnis res cautius ne temere faciam adcuro.<br>
nam si id facis facturave es bonas quod par est facere,<br>
inscitum offerre iniuriam tibi [me] inmerenti iniquom est.&nbsp;&nbsp;&nbsp;&nbsp;&nbsp;&nbsp;&nbsp;740<br>
<b>BA.</B> est magna ecastor gratia de istac re quam tibi habeam;<br>
nam qui post factam iniuriam se expurget parum mi prosit.<br>
sed quid istuc est? <b>LA.</B> m&lt;eu>m receptas filium ad te Pamphilum.
<b>BA.</B>
ah.<br>
<b>LA.</B> sine dicam: uxorem hanc priu' quam duxit, vostrum amorem
pertuli.<br>
mane: nondum etiam dixi id quod volui. hic nunc uxorem habet:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;745<br>
quaere alium tibi firmiorem [amicum] dum tibi tempu' consulendi est;<br>
nam neque ille hoc animo erit aetatem neque pol tu eadem istac aetate.<br>
<b>BA.</B> quis id ait? <b>LA.</B> socrus. <b>BA.</B> men? <b>LA.</B>
te ipsam: et filiam abduxit suam,<br>
puerumque ob eam rem clam voluit, natu' qui est, exstinguere.<br>
<b>BA.</B> aliud si scirem qui firmare meam apud vos possem fidem&nbsp;&nbsp;&nbsp;&nbsp;&nbsp;&nbsp;750<br>
sanctius quam iusiurandum, id pollicerer tibi, Lache,<br>
me segregatum habuisse, uxorem ut duxit, a me Pamphilum.<br>
<b>LA.</B> lepida es. sed scin quid volo potius sodes facias? <b>BA.</B>
quid vis? cedo.<br>
<b>LA.</B> eas ad mulieres huc intro atque istuc iusiurandum idem<br>
polliceare illis. exple animum is teque hoc crimine expedi.&nbsp;&nbsp;&nbsp;&nbsp;&nbsp;&nbsp;&nbsp;755<br>
<b>BA.</B> faciam quod pol, si esset alia ex hoc quaestu, haud faceret,
scio,<br>
ut de tali causa nuptae mulieri se ostenderet.<br>
sed nolo esse falsa fama gnatum suspectum tuom,<br>
nec leviorem vobis, quibus est minime aequom, &lt;eu>m viderier<br>
inmerito; nam meritu' de me est quod queam illi ut commodem.&nbsp;&nbsp;&nbsp;&nbsp;&nbsp;760<br>
<b>LA.</B> facilem benivolumque lingua tua iam tibi me reddidit:<br>
nam non sunt solae arbitratae haec; ego quoque etiam credidi.<br>
nunc quam ego te esse praeter nostram opinionem comperi,<br>
fac eadem ut sis porro: nostra utere amicitia ut voles.<br>
aliter si facies--reprimam me ne aegre quicquam ex me audias.&nbsp;&nbsp;&nbsp;&nbsp;&nbsp;&nbsp;765<br>
verum hoc moneo unum, qualis sim amicus aut quid possiem<br>
potiu' quam inimicus, periclum facias.
</p>

<p>
<b>Phidippvs Laches Bacchis</B>
</p>

<p>
<b>V.ii</B><br>
<b>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;PH.</B> Nil apud me tibi<br>
defieri patiar, quin quod opu' sit benigne praebeatur.<br>
sed quom tu satura atque ebria eri', puer ut satur sit facito.<br>
<b>LA.</B> noster socer, video, venit: puero nutricem adducit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;770<br>
Phidippe, Bacchis deierat persancte . . <b>PH.</B> haecin east? <b>LA.</B>
haec est.<br>
<b>PH.</B> nec pol istae metuont d&lt;eo>s neque eas respicere d&lt;eo>s
opinor.<br>
<b>BA.</B> ancillas dedo: quolubet cruciatu per me exquire.<br>
haec res hic agitur: Pamphilo me facere ut redeat uxor<br>
oportet: quod si perficio non paenitet me famae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;775<br>
solam fecisse id quod aliae meretrices facere fugitant.<br>
<b>LA.</B> Phidippe, nostras mulieres suspectas f&lt;ui>sse falso<br>
nobis in re ipsa invenimus: porro hanc nunc experiamur.<br>
nam si compererit crimini tua se uxor credidisse,<br>
missam iram faciet; sin autem est ob eam rem iratu' gnatus&nbsp;&nbsp;&nbsp;&nbsp;&nbsp;&nbsp;&nbsp;780<br>
quod peperit uxor clam, id levest: cito ab eo haec ira abscedet.<br>
profecto in hac re nil malist quod sit discidio dignum.<br>
<b>PH.</B> velim quidem hercle. <b>LA.</B> exquire: adest: quod sati'
sit faciet ipsa.<br>
<b>PH.</B> quid mihi istaec narras? an quia non tute ipse dudum audisti<br>
de hac re animu' meus ut sit, Laches? illis modo explete animum.&nbsp;&nbsp;&nbsp;&nbsp;785<br>
<b>LA.</B> quaeso edepol, Bacchi', quod mihi es pollicita tute ut serves.<br>
<b>BA.</B> ob eam rem vin ego introeam? <b>LA.</B> i, atque exple animum
is, coge ut credant.<br>
<b>BA.</B> eo, etsi scio pol is fore m&lt;eu>m conspectum invisum hodie.<br>
nam nupta meretrici hostis est, a viro ubi segregatast.<br>
<b>LA.</B> at haec amicae erunt, ubi quam ob rem adveneris resciscent.&nbsp;&nbsp;&nbsp;&nbsp;790<br>
<b>PH.</B> at easdem amicas fore tibi promitto rem ubi cognorint;<br>
nam illas errore et te simul suspicione exsolves.<br>
<b>BA.</B> perii, pudet Philumenae. me sequimini huc intro ambae.--<br>
<b>LA.</B> quid est quod mihi malim quam quod huic intellego evenire,<br>
ut gratiam ineat sine suo dispendio et mihi prosit?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;795<br>
nam si est ut haec nunc Pamphilum vere ab se segregarit,<br>
scit sibi nobilitatem ex eo et rem natam et gloriam esse:<br>
referet gratiam ei unaque nos sibi opera amicos iunget.
</p>

<p>
<b>Parmeno Bacchis</B>
</p>

<p>
<b>V.iii</B><br>
<b>PA.</B> Edepol ne meam erus esse operam deputat parvi preti,<br>
qui ob rem nullam misit frustra ubi totum desedi diem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;800<br>
Myconium hospitem dum exspecto in arce Callidemidem.<br>
itaque ineptus hodie dum illi sedeo, ut quisque venerat,<br>
accedebam: "adulescens, dicdum quaeso mi, es tu Myconius?"<br>
"non sum." "at Callidemides?" "non." "hospitem ecquem Pamphilum<br>
hic habes?" omnes negabant: neque eum quemquam esse arbitror.&nbsp;&nbsp;&nbsp;&nbsp;805<br>
denique hercle iam pudebat: abii. sed quid Bacchidem<br>
ab nostro adfine exeuntem video? quid huic hic est rei?<br>
<b>BA.</B> Parmeno, opportune te offers: propere curre ad Pamphilum.<br>
<b>PA.</B> quid eo? <b>BA.</B> dic me orare ut veniat. <b>PA.</B> ad
te? <b>BA.</B> immo ad Philumenam.<br>
<b>PA.</B> quid rei est? <b>BA.</B> tua quod nil refert percontari
desinas.&nbsp;&nbsp;&nbsp;&nbsp;&nbsp;&nbsp;&nbsp;&nbsp; 810<br>
<b>PA.</B> nil aliud dicam? <b>BA.</B> etiam: cognosse anulum illum
Myrrinam<br>
gnatae s&lt;uae> fuisse quem ipsus olim mi dederat. <b>PA.</B> scio.<br>
tantumne est? <b>BA.</B> tantum: aderit continuo hoc ubi ex te audi&lt;v>erit.<br>
sed cessas? <b>PA.</B> minime equidem; nam hodie mihi potestas haud
datast;<br>
ita cursando atque ambulando totum hunc contrivi diem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;815
</p>

<p>
<b>Bacchis</B>
</p>

<p>
Quantam obtuli adventu meo laetitiam Pamphilo hodie!<br>
quot commodas res attuli! quot autem ademi curas!<br>
gnatum &lt;ei> restituo, qui paene harunc ipsi(u)sque opera periit;<br>
uxorem, quam numquam est ratus posthac se habiturum, reddo;<br>
qua re suspectu' s&lt;uo> patri et Phidippo fuit, exsolvi:&nbsp;&nbsp;&nbsp;&nbsp;&nbsp;&nbsp;&nbsp;&nbsp;820<br>
hic adeo his rebus anulus fuit initium inveniundis.<br>
nam memini abhinc mensis decem fere ad me nocte prima<br>
confugere anhelantem domum sine comite, vini plenum,<br>
cum hoc anulo: extimui ilico: "mi Pamphile," inquam "amabo,<br>
quid exanimatu's obsecro? aut unde anulum istum nactu's?&nbsp;&nbsp;&nbsp;&nbsp;&nbsp;&nbsp;825<br>
dic mi." ille alias res agere se simulare. postquam id video,<br>
nescioquid suspicarier mage coepi, instare ut dicat.<br>
homo se fatetur vi in via nescioquam compressisse,<br>
dicitque sese illi anulum, dum luctat, detraxisse.<br>
eum haec cognovit Myrrina in digito modo me habente[m],&nbsp;&nbsp;&nbsp;&nbsp;&nbsp;&nbsp;830<br>
rogat unde sit: narro omnia haec: inde est cognitio facta<br>
Philumenam compressam esse ab eo et filium inde hunc natum.<br>
haec tot propter me gaudia illi contigisse laetor:<br>
etsi hoc meretrices aliae nolunt; neque enim est in rem nostram<br>
ut quisquam amator nuptiis laetetur. verum ecastor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;835<br>
numquam animum quaesti gratia ad malas adducam partis.<br>
ego dum illo licitumst usa sum benigno et lepido et comi.<br>
incommode mihi nuptiis evenit, factum fateor:<br>
at pol me fecisse arbitror ne id merito mi eveniret.<br>
multa ex quo fuerint commoda, ei(u)s incommoda aequomst ferre.&nbsp;&nbsp;&nbsp;840
</p>

<p>
<b>Pamphilvs Parmeno Bacchis</B>
</p>

<p>
<b>V.iv</B><br>
<b>PAM.</B> Vide, mi Parmeno, etiam sodes ut mi haec certa et clara
attuleris,<br>
ne me in breve conicias tempu' gaudio hoc falso frui.<br>
<b>PAR.</B> visumst. <b>PAM.</B> certen? <b>PAR.</B> certe. <b>PAM.</B>
deu' sum si hoc itast.<br>
<b>&nbsp;&nbsp; PAR.</B> verum reperies.<br>
<b>PAM.</B> manedum sodes: timeo ne aliud credam atque aliud nunties.<br>
<b>PAR.</B> maneo. <b>PAM.</B> sic te dix[iss]e opinor, invenisse Myrrinam&nbsp;&nbsp;&nbsp;&nbsp;&nbsp;&nbsp;845<br>
Bacchidem anulum suom habere. <b>PAR.</B> factum. <b>PAM.</B> &lt;eu>m
quem olim ei dedi:<br>
eaque hoc te mihi nuntiare iussit. itanest factum? <b>PAR.</B> ita,
inquam.<br>
<b>PAM.</B> quis me est fortunatior venustati'que adeo plenior?<br>
egon pro hoc te nuntio qui donem? qui? qui? nescio.<br>
<b>PAR.</B> at ego scio. <b>PAM.</B> quid? <b>PAR.</B> nihilo enim;&nbsp;&nbsp;&nbsp;&nbsp;&nbsp;&nbsp;&nbsp;850<br>
nam neque in nuntio neque in me ipso tibi boni quid sit scio.<br>
<b>PAM.</B> egon qui ab Orco mortuom me reducem in lucem feceris<br>
sinam sine munere a me abire? ah nimium me ignavom putas.<br>
sed Bacchidem eccam video stare ante ostium:<br>
me exspectat credo: adibo. <b>BA.</B> salve, Pamphile.&nbsp;&nbsp;&nbsp;&nbsp;&nbsp;&nbsp;&nbsp;&nbsp;855<br>
<b>PAM.</B> o Bacchis, o mea Bacchi', servatrix mea!<br>
<b>BA.</B> bene factum et volup est. <b>PAM.</B> factis ut credam facis;<br>
antiquamque adeo t&lt;ua>m venustatem obtines<br>
ut voluptati obitu' sermo adventu' tuo', quoquomque adveneris,<br>
semper siet. <b>BA.</B> at tu ecastor morem antiquom atque ingenium
obtines&nbsp;&nbsp;&nbsp;&nbsp; 860<br>
ut unus hominum homo te vivat numquam quisquam blandior.<br>
<b>PAM.</B> hahahae, tun mihi istuc? <b>BA.</B> recte amasti, Pamphile,
uxorem tuam;<br>
nam numquam ante hunc diem m&lt;ei>s oculis &lt;ea>m, quod nossem,
videram:<br>
perliberali' visast. <b>PAM.</B> dic verum. <b>BA.</B> ita me di ament,
Pamphile.<br>
<b>PAM.</B> dic mi, harunc rerum numquid dixti iam patri? <b>BA.</B>
nil. <b>PAM.</B>&nbsp;&nbsp;&nbsp;&nbsp; 865<br>
&nbsp;&nbsp;&nbsp;&nbsp; neque opus est<br>
adeo muttito. placet non fieri hoc itidem ut in comoediis<br>
omnia omnes ubi resciscunt. hic quos par fuerat resciscere<br>
sciunt; quos non autem aequomst scire neque resciscent neque scient.<br>
<b>BA.</B> immo etiam qui hoc occultari facilius credas dabo.<br>
Myrrina ita Phidippo dixit iureiurando meo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;870<br>
se fidem habuisse et propterea te sibi purgatum. <b>PAM.</B> optumest:<br>
speroque hanc rem esse eventuram nobis ex sententia.--<br>
<b>PAR.</B> ere, licetne scire ex te hodie, quid sit quod feci boni?<br>
aut quid istuc est quod vos agiti'? <b>PAM.</B> non licet. <b>PAR.</B>
tamen suspicor:<br>
ego hunc ab Orco mortuom quo pacto . . ! <b>PAM.</B> nescis, Parmeno,&nbsp;&nbsp;&nbsp;&nbsp;&nbsp;&nbsp;&nbsp;875<br>
quantum hodie profueris mihi et ex quanta aerumna extraxeris.<br>
<b>PAR.</B> immo vero scio, neque [hoc] inprudens feci. <b>PAM.</B>
ego istuc sati' scio.<br>
<b>&nbsp;&nbsp; PAR.</B> an<br>
temere quicquam Parmeno praetereat quod facto usu' sit?<br>
<b>PAM.</B> sequere me intro, Parmeno. <b>PAR.</B> sequor. equidem
plus hodie boni<br>
feci inprudens quam sciens ante hunc diem umquam. <b>CANTOR.</B> plaudite!
</p>

<p class=border></P>

<p>
<table border=0 cellspacing=15 cellpadding=0 align=Center>
<tr>
	<td><a href="ter.html">Terence</A>
	<td><a href="index.html">The Latin Library</A>
	<td><a href="classics.html">The Classics Page</A>
</TABLE>
</p>
</BODY>
</HTML>