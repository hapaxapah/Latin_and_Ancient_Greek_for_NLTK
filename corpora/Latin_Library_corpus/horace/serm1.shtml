<html>
	<head>
		<title>
			Horace: Sermonum Liber I
		</title>
		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>
<p class=pagehead>SERMONVM Q. HORATI FLACCI LIBER PRIMVS
</P>

<P class=smallborder></P>

<P class=margin>
<a href="#1.1">1</a>&nbsp;&nbsp;<a href="#1.2">2</a>&nbsp;&nbsp;<a href="#1.3">3</a>&nbsp;&nbsp;<a href="#1.4">4</a>&nbsp;&nbsp;<a href="#1.5">5</a>&nbsp;&nbsp;<a href="#1.6">6</a>&nbsp;&nbsp;<a href="#1.7">7</a>&nbsp;&nbsp;<a href="#1.8">8</a>&nbsp;&nbsp;<a href="#1.9">9</a>&nbsp;&nbsp;<a href="#1.10">10</a>
</p>

<P class=smallborder></P>

<P>
<b><a name="1.1">1.1</a></b>
</p>

<P>
Qui fit, Maecenas, ut nemo, quam sibi sortem<br>
seu ratio dederit seu fors obiecerit, illa<br>
contentus vivat, laudet diversa sequentis?<br>
'o fortunati mercatores' gravis annis<br>
miles ait, multo iam fractus membra labore;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>
contra mercator navim iactantibus Austris:<br>
'militia est potior. quid enim? concurritur: horae<br>
momento cita mors venit aut victoria laeta.'<br>
agricolam laudat iuris legumque peritus,<br>
sub galli cantum consultor ubi ostia pulsat;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>
ille, datis vadibus qui rure extractus in urbem est,<br>
solos felicis viventis clamat in urbe.<br>
cetera de genere hoc&#151;adeo sunt multa&#151;loquacem<br>
delassare valent Fabium. ne te morer, audi,<br>
quo rem deducam. si quis deus 'en ego' dicat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>
'iam faciam quod voltis: eris tu, qui modo miles,<br>
mercator; tu, consultus modo, rusticus: hinc vos,<br>
vos hinc mutatis discedite partibus. eia,<br>
quid statis?' nolint. atqui licet esse beatis.<br>
quid causae est, merito quin illis Iuppiter ambas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>
iratus buccas inflet neque se fore posthac<br>
tam facilem dicat, votis ut praebeat aurem?<br>
praeterea, ne sic ut qui iocularia ridens<br>
percurram: quamquam ridentem dicere verum<br>
quid vetat? ut pueris olim dant crustula blandi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>
doctores, elementa velint ut discere prima:<br>
sed tamen amoto quaeramus seria ludo:<br>
ille gravem duro terram qui vertit aratro,<br>
perfidus hic caupo, miles nautaeque, per omne<br>
audaces mare qui currunt, hac mente laborem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font><br>
sese ferre, senes ut in otia tuta recedant,<br>
aiunt, cum sibi sint congesta cibaria: sicut<br>
parvola&#151;nam exemplo est&#151;magni formica laboris<br>
ore trahit quodcumque potest atque addit acervo<br>
quem struit, haud ignara ac non incauta futuri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</font><br>
quae, simul inversum contristat Aquarius annum,<br>
non usquam prorepit et illis utitur ante<br>
quaesitis sapiens, cum te neque fervidus aestus<br>
demoveat lucro neque hiems, ignis mare ferrum,<br>
nil obstet tibi, dum ne sit te ditior alter.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</font><br>
quid iuvat inmensum te argenti pondus et auri<br>
furtim defossa timidum deponere terra?<br>
quod, si conminuas, vilem redigatur ad assem?<br>
at ni id fit, quid habet pulcri constructus acervus?<br>
milia frumenti tua triverit area centum:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>45</font><br>
non tuus hoc capiet venter plus ac meus: ut, si<br>
reticulum panis venalis inter onusto<br>
forte vehas umero, nihilo plus accipias quam<br>
qui nil portarit. vel dic quid referat intra   <br>
naturae finis viventi, iugera centum an&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>50</font><br>
mille aret? 'at suave est ex magno tollere acervo.'<br>
dum ex parvo nobis tantundem haurire relinquas,<br>
 cur tua plus laudes cumeris granaria nostris?<br>
ut tibi si sit opus liquidi non amplius urna<br>
vel cyatho et dicas 'magno de flumine mallem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>55</font><br>
quam ex hoc fonticulo tantundem sumere.' eo fit,<br>
plenior ut siquos delectet copia iusto,<br>
cum ripa simul avolsos ferat Aufidus acer.<br>
at qui tantuli eget quanto est opus, is neque limo<br>
turbatam haurit aquam neque vitam amittit in undis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>60</font><br>
at bona pars hominum decepta cupidine falso<br>
'nil satis est', inquit, 'quia tanti quantum habeas sis':<br>
quid facias illi? iubeas miserum esse, libenter<br>
quatenus id facit: ut quidam memoratur Athenis<br>
sordidus ac dives, populi contemnere voces&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>65</font><br>
sic solitus: 'populus me sibilat, at mihi plaudo<br>
ipse domi, simul ac nummos contemplor in arca.'<br>
Tantalus a labris sitiens fugientia captat<br>
flumina&#151;quid rides? mutato nomine de te<br>
fabula narratur: congestis undique saccis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>70</font><br>
indormis inhians et tamquam parcere sacris<br>
cogeris aut pictis tamquam gaudere tabellis.<br>
nescis, quo valeat nummus, quem praebeat usum?<br>
panis ematur, holus, vini sextarius, adde<br>
quis humana sibi doleat natura negatis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>75</font><br>
an vigilare metu exanimem, noctesque diesque<br>
formidare malos fures, incendia, servos,<br>
ne te conpilent fugientes, hoc iuvat? horum   <br>
semper ego optarim pauperrimus esse bonorum.<br>
at si condoluit temptatum frigore corpus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>80</font><br>
aut alius casus lecto te adflixit, habes qui<br>
adsideat, fomenta paret, medicum roget, ut te<br>
suscitet ac reddat gnatis carisque propinquis?<br>
non uxor salvum te volt, non filius; omnes<br>
vicini oderunt, noti, pueri atque puellae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>85</font><br>
miraris, cum tu argento post omnia ponas,<br>
si nemo praestet, quem non merearis, amorem?<br>
an si cognatos, nullo natura labore<br>
quos tibi dat, retinere velis servareque amicos,<br>
infelix operam perdas, ut siquis asellum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>90</font><br>
in campo doceat parentem currere frenis?<br>
denique sit finis quaerendi, cumque habeas plus,<br>
pauperiem metuas minus et finire laborem<br>
incipias, parto quod avebas, ne facias quod<br>
Ummidius quidam; non longa est fabula: dives&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>95</font><br>
ut metiretur nummos, ita sordidus, ut se<br>
non umquam servo melius vestiret, ad usque<br>
supremum tempus, ne se penuria victus<br>
opprimeret, metuebat. at hunc liberta securi<br>
divisit medium, fortissima Tyndaridarum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>100</font><br>
'quid mi igitur suades? ut vivam Naevius aut sic<br>
ut Nomentanus?' pergis pugnantia secum<br>
frontibus adversis conponere: non ego avarum   <br>
cum veto te, fieri vappam iubeo ac nebulonem:<br>
est inter Tanain quiddam socerumque Viselli:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>105</font><br>
est modus in rebus, sunt certi denique fines,<br>
quos ultra citraque nequit consistere rectum.<br>
 illuc, unde abii, redeo, qui nemo, ut avarus,<br>
se probet ac potius laudet diversa sequentis,<br>
quodque aliena capella gerat distentius uber,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>110</font><br>
tabescat neque se maiori pauperiorum<br>
turbae conparet, hunc atque hunc superare laboret.<br>
sic festinanti semper locupletior obstat,<br>
ut, cum carceribus missos rapit ungula currus,<br>
instat equis auriga suos vincentibus, illum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>115</font><br>
praeteritum temnens extremos inter euntem.<br>
inde fit, ut raro, qui se vixisse beatum<br>
dicat et exacto contentus tempore vita<br>
cedat uti conviva satur, reperire queamus.<br>
iam satis est. ne me Crispini scrinia lippi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>120</font><br>
conpilasse putes, verbum non amplius addam.
</p>

<P class=shortborder></p>

<P>
<b><a name="1.2">1.2</a></b>
</p>

<P>
Ambubaiarum collegia, pharmacopolae,<br>
mendici, mimae, balatrones, hoc genus omne<br>
maestum ac sollicitum est cantoris morte Tigelli.<br>
quippe benignus erat. contra hic, ne prodigus esse   <br>
dicatur metuens, inopi dare nolit amico,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>
frigus quo duramque famem propellere possit.<br>
hunc si perconteris, avi cur atque parentis<br>
praeclaram ingrata stringat malus ingluvie rem,<br>
omnia conductis coemens obsonia nummis,<br>
sordidus atque animi quod parvi nolit haberi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>
respondet. laudatur ab his, culpatur ab illis.<br>
Fufidius vappae famam timet ac nebulonis<br>
[dives agris, dives positis in fenore nummis]:<br>
quinas hic capiti mercedes exsecat atque<br>
quanto perditior quisque est, tanto acrius urget;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>
nomina sectatur modo sumpta veste virili<br>
sub patribus duris tironum. 'maxime' quis non<br>
'Iuppiter' exclamat simul atque audivit? 'at in se<br>
pro quaestu sumptum facit hic?' vix credere possis,<br>
quam sibi non sit amicus, ita ut pater ille, Terenti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>
fabula quem miserum gnato vixisse fugato<br>
inducit, non se peius cruciaverit atque hic.<br>
siquis nunc quaerat 'quo res haec pertinet?' illuc:<br>
dum vitant stulti vitia, in contraria currunt.<br>
Maltinus tunicis demissis ambulat, est qui&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>
inguen ad obscaenum subductis usque; facetus<br>
pastillos Rufillus olet, Gargonius hircum:<br>
nil medium est. sunt qui nolint tetigisse nisi illas<br>
quarum subsuta talos tegat instita veste,<br>
contra alius nullam nisi olenti in fornice stantem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font><br>
quidam notus homo cum exiret fornice, 'macte   <br>
virtute esto' inquit sententia dia Catonis;<br>
'nam simul ac venas inflavit taetra libido,<br>
huc iuvenes aequom est descendere, non alienas<br>
permolere uxores.' 'nolim laudarier' inquit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</font><br>
'sic me' mirator cunni Cupiennius albi.<br>
audire est operae pretium, procedere recte<br>
qui moechis non voltis, ut omni parte laborent<br>
utque illis multo corrupta dolore voluptas<br>
atque haec rara cadat dura inter saepe pericla.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</font><br>
 hic se praecipitem tecto dedit, ille flagellis<br>
ad mortem caesus, fugiens hic decidit acrem<br>
praedonum in turbam, dedit hic pro corpore nummos,<br>
hunc perminxerunt calones; quin etiam illud<br>
accidit, ut cuidam testis caudamque salacem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>45</font><br>
demeterent ferro. 'iure' omnes: Galba negabat.<br>
tutior at quanto merx est in classe secunda,<br>
libertinarum dico: Sallustius in quas<br>
non minus insanit quam qui moechatur. at hic si,<br>
qua res, qua ratio suaderet quaque modeste&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>50</font><br>
munifico esse licet, vellet bonus atque benignus<br>
esse, daret quantum satis esset nec sibi damno<br>
dedecorique foret. verum hoc se amplectitur uno,   <br>
hoc amat et laudat: 'matronam nullam ego tango',<br>
ut quondam Marsaeus, amator Originis ille,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>55</font><br>
qui patrium mimae donat fundumque laremque,<br>
'nil fuerit mi' inquit 'cum uxoribus umquam alienis.'<br>
verum est cum mimis, est cum meretricibus, unde<br>
fama malum gravius quam res trahit. an tibi abunde<br>
personam satis est, non illud, quidquid ubique&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>60</font><br>
officit, evitare? bonam deperdere famam,<br>
rem patris oblimare malum est ubicumque. quid inter-<br>
est in matrona, ancilla peccesne togata?<br>
Villius in Fausta Sullae gener, hoc miser uno<br>
nomine deceptus, poenas dedit usque superque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>65</font><br>
quam satis est, pugnis caesus ferroque petitus,<br>
exclusus fore, cum Longarenus foret intus.<br>
huic si muttonis verbis mala tanta videnti<br>
diceret haec animus 'quid vis tibi? numquid ego a te<br>
magno prognatum deposco consule cunnum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>70</font><br>
velatumque stola, mea cum conferbuit ira?'<br>
quid responderet? 'magno patre nata puella est.'<br>
at quanto meliora monet pugnantiaque istis<br>
dives opis natura suae, tu si modo recte<br>
dispensare velis ac non fugienda petendis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>75</font><br>
inmiscere. tuo vitio rerumne labores,<br>
nil referre putas? quare, ne paeniteat te,<br>
desine matronas sectarier, unde laboris<br>
plus haurire mali est quam ex re decerpere fructus.<br>
nec magis huic, inter niveos viridisque lapillos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>80</font><br>
sit licet, hoc, Cerinthe, tuum tenerum est femur aut crus<br>
rectius, atque etiam melius persaepe togatae.<br>
adde huc, quod mercem sine fucis gestat, aperte<br>
quod venale habet ostendit nec, siquid honesti est,<br>
iactat habetque palam, quaerit, quo turpia celet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>85</font><br>
regibus hic mos est, ubi equos mercantur: opertos<br>
inspiciunt, ne si facies, ut saepe, decora<br>
molli fulta pede est, emptorem inducat hiantem,<br>
quod pulcrae clunes, breve quod caput, ardua cervix.<br>
hoc illi recte: ne corporis optima Lyncei&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>90</font><br>
contemplere oculis, Hypsaea caecior illa,<br>
quae mala sunt, spectes. 'o crus, o bracchia.' verum<br>
depugis, nasuta, brevi latere ac pede longo est.<br>
matronae praeter faciem nil cernere possis,<br>
cetera, ni Catia est, demissa veste tegentis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>95</font><br>
 si interdicta petes, vallo circumdata&#151;nam te<br>
hoc facit insanum&#151;, multae tibi tum officient res,<br>
custodes, lectica, ciniflones, parasitae,<br>
ad talos stola demissa et circumdata palla,<br>
plurima, quae invideant pure adparere tibi rem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>100</font><br>
altera, nil obstat: Cois tibi paene videre est<br>
ut nudam, ne crure malo, ne sit pede turpi;<br>
metiri possis oculo latus. an tibi mavis<br>
insidias fieri pretiumque avellier ante<br>
quam mercem ostendi? leporem venator ut alta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>105</font><br>
in nive sectetur, positum sic tangere nolit,<br>
cantat et adponit 'meus est amor huic similis; nam<br>
transvolat in medio posita et fugientia captat.'<br>
hiscine versiculis speras tibi posse dolores<br>
atque aestus curasque gravis e pectore pelli?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>110</font><br>
nonne, cupidinibus statuat natura modum quem,<br>
quid latura sibi, quid sit dolitura negatum,<br>
quaerere plus prodest et inane abscindere soldo?<br>
num, tibi cum faucis urit sitis, aurea quaeris<br>
pocula? num esuriens fastidis omnia praeter&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>115</font><br>
pavonem rhombumque? tument tibi cum inguina, num, si<br>
ancilla aut verna est praesto puer, impetus in quem<br>
continuo fiat. malis tentigine rumpi?<br>
non ego; namque parabilem amo venerem facilemque.<br>
illam 'post paulo' 'sed pluris' 'si exierit vir'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>120</font><br>
Gallis, hanc Philodemus ait sibi, quae neque magno<br>
stet pretio neque cunctetur cum est iussa venire.<br>
candida rectaque sit, munda hactenus, ut neque longa<br>
nec magis alba velit quam dat natura videri.<br>
haec ubi supposuit dextro corpus mihi laevom,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>125</font><br>
Ilia et Egeria est; do nomen quodlibet illi.<br>
nec vereor, ne, dum futuo, vir rure recurrat,<br>
ianua frangatur, latret canis, undique magno<br>
pulsa domus strepitu resonet, vepallida lecto<br>
desiliat mulier, miseram se conscia clamet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>130</font><br>
cruribus haec metuat, doti deprensa, egomet mi.<br>
discincta tunica fugiendum est et pede nudo,<br>
ne nummi pereant aut puga aut denique fama.<br>
deprendi miserum est: Fabio vel iudice vincam.
</p>

<P class=shortborder></p>

<P>
<b><a name="1.3">1.3</a></b>   
</p>

<P>
Omnibus hoc vitium est cantoribus, inter amicos<br>
ut numquam inducant animum cantare rogati,<br>
iniussi numquam desistant. Sardus habebat<br>
ille Tigellius hoc. Caesar, qui cogere posset,<br>
si peteret per amicitiam patris atque suam, non&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>
quicquam proficeret; si conlibuisset, ab ovo<br>
usque ad mala citaret 'io Bacchae' modo summa<br>
voce, modo hac, resonat quae chordis quattuor ima.<br>
nil aequale homini fuit illi: saepe velut qui<br>
currebat fugiens hostem, persaepe velut qui&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>
Iunonis sacra ferret; habebat saepe ducentos,<br>
saepe decem servos; modo reges atque tetrarchas,<br>
omnia magna loquens, modo 'sit mihi mensa tripes et<br>
concha salis puri et toga, quae defendere frigus<br>
quamvis crassa queat.' deciens centena dedisses&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>
 huic parco, paucis contento, quinque diebus<br>
nil erat in loculis; noctes vigilabat ad ipsum   <br>
mane, diem totum stertebat; nil fuit unquam<br>
sic inpar sibi. nunc aliquis dicat mihi 'quid tu?<br>
nullane habes vitia?' immo alia et fortasse minora.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>
Maenius absentem Novium cum carperet, 'heus tu'<br>
quidam ait 'ignoras te an ut ignotum dare nobis<br>
verba putas?' 'egomet mi ignosco' Maenius inquit.<br>
stultus et inprobus hic amor est dignusque notari.<br>
cum tua pervideas oculis mala lippus inunctis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>
cur in amicorum vitiis tam cernis acutum<br>
quam aut aquila aut serpens Epidaurius? at tibi contra<br>
evenit, inquirant vitia ut tua rursus et illi.<br>
iracundior est paulo, minus aptus acutis<br>
naribus horum hominum; rideri possit eo quod&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font><br>
rusticius tonso toga defluit et male laxus<br>
in pede calceus haeret: at est bonus, ut melior vir<br>
non alius quisquam, at tibi amicus, at ingenium ingens<br>
inculto latet hoc sub corpore. denique te ipsum<br>
concute, numqua tibi vitiorum inseverit olim&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</font><br>
natura aut etiam consuetudo mala; namque<br>
neglectis urenda filix innascitur agris.<br>
illuc praevertamur, amatorem quod amicae<br>
turpia decipiunt caecum vitia aut etiam ipsa haec<br>
delectant, veluti Balbinum polypus Hagnae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</font><br>
vellem in amicitia sic erraremus et isti<br>
errori nomen virtus posuisset honestum.<br>
ac pater ut gnati, sic nos debemus amici   <br>
siquod sit vitium non fastidire. strabonem<br>
appellat paetum pater, et pullum, male parvos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>45</font><br>
sicui filius est, ut abortivus fuit olim<br>
Sisyphus; hunc varum distortis cruribus, illum<br>
balbutit scaurum pravis fultum male talis.<br>
parcius hic vivit: frugi dicatur; ineptus<br>
et iactantior hic paulo est: concinnus amicis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>50</font><br>
postulat ut videatur; at est truculentior atque<br>
plus aequo liber: simplex fortisque habeatur;<br>
caldior est: acris inter numeretur. opinor,<br>
haec res et iungit iunctos et servat amicos.<br>
at nos virtutes ipsas invertimus atque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>55</font><br>
sincerum furimus vas incrustare. probus quis<br>
nobiscum vivit, multum demissus homo: illi<br>
tardo cognomen, pingui damus. hic fugit omnis<br>
insidias nullique malo latus obdit apertum,<br>
cum genus hoc inter vitae versemur, ubi acris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>60</font><br>
invidia atque vigent ubi crimina: pro bene sano<br>
ac non incauto fictum astutumque vocamus.<br>
simplicior quis et est, qualem me saepe libenter<br>
obtulerim tibi, Maecenas, ut forte legentem<br>
aut tacitum inpellat quovis sermone: 'molestus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>65</font><br>
communi sensu plane caret' inquimus. eheu,<br>
quam temere in nosmet legem sancimus iniquam.<br>
nam vitiis nemo sine nascitur; optimus ille est,<br>
qui minimis urgetur. amicus dulcis, ut aequum est,<br>
cum mea conpenset vitiis bona, pluribus hisce,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>70</font><br>
 si modo plura mihi bona sunt, inclinet, amari<br>
si volet: hac lege in trutina ponetur eadem.<br>
qui, ne tuberibus propriis offendat amicum,<br>
postulat, ignoscet verrucis illius: aequum est<br>
peccatis veniam poscentem reddere rursus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>75</font><br>
denique, quatenus excidi penitus vitium irae,<br>
cetera item nequeunt stultis haerentia, cur non<br>
ponderibus modulisque suis ratio utitur ac res<br>
ut quaeque est, ita suppliciis delicta coercet?<br>
siquis eum servum, patinam qui tollere iussus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>80</font><br>
semesos piscis tepidumque ligurrierit ius,<br>
in cruce suffigat, Labeone insanior inter<br>
sanos dicatur. quanto hoc furiosius atque<br>
maius peccatum est: paulum deliquit amicus,<br>
quod nisi concedas, habeare insuavis: acerbus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>85</font><br>
odisti et fugis ut Rusonem debitor aeris,<br>
qui nisi, cum tristes misero venere kalendae,<br>
mercedem aut nummos unde unde extricat, amaras<br>
porrecto iugulo historias captivus ut audit.<br>
conminxit lectum potus mensave catillum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>90</font><br>
Euandri manibus tritum deiecit: ob hanc rem,<br>
aut positum ante mea quia pullum in parte catini<br>
sustulit esuriens, minus hoc iucundus amicus<br>
sit mihi? quid faciam, si furtum fecerit aut si<br>
prodiderit conmissa fide sponsumve negarit?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>95</font><br>
quis paria esse fere placuit peccata, laborant,<br>
cum ventum ad verum est: sensus moresque repugnant<br>
atque ipsa utilitas, iusti prope mater et aequi.<br>
cum prorepserunt primis animalia terris,<br>
mutum et turpe pecus, glandem atque cubilia propter&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>100</font><br>
unguibus et pugnis, dein fustibus atque ita porro<br>
pugnabant armis, quae post fabricaverat usus,<br>
donec verba, quibus voces sensusque notarent,<br>
nominaque invenere; dehinc absistere bello,<br>
oppida coeperunt munire et ponere leges,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>105</font><br>
ne quis fur esset neu latro neu quis adulter.<br>
nam fuit ante Helenam cunnus taeterrima belli<br>
causa, sed ignotis perierunt mortibus illi,<br>
quos venerem incertam rapientis more ferarum<br>
viribus editior caedebat ut in grege taurus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>110</font><br>
iura inventa metu iniusti fateare necesse est,<br>
tempora si fastosque velis evolvere mundi.<br>
nec natura potest iusto secernere iniquum,<br>
dividit ut bona diversis, fugienda petendis,<br>
nec vincet ratio hoc, tantundem ut peccet idemque,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>115</font><br>
qui teneros caules alieni fregerit horti<br>
et qui nocturnus sacra divum legerit. adsit<br>
regula, peccatis quae poenas inroget aequas,<br>
ne scutica dignum horribili sectere flagello.<br>
nam ut ferula caedas meritum maiora subire&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>120</font><br>
verbera, non vereor, cum dicas esse paris res<br>
furta latrociniis et magnis parva mineris<br>
falce recisurum simili te, si tibi regnum<br>
permittant homines. si dives, qui sapiens est,<br>
et sutor bonus et solus formosus et est rex,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>125</font><br>
 cur optas quod habes? 'non nosti, quid pater' inquit<br>
'Chrysippus dicat: sapiens crepidas sibi numquam<br>
nec soleas fecit; sutor tamen est sapiens.' qui?<br>
'ut quamvis tacet Hermogenes, cantor tamen atque<br>
optumus est modulator; ut Alfenus vafer omni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>130</font><br>
abiecto instrumento artis clausaque taberna   <br>
sutor erat: sapiens operis sic optimus omnis<br>
est opifex, solus sic rex.' vellunt tibi barbam<br>
lascivi pueri, quos tu nisi fuste coerces,<br>
urgeris turba circum te stante miserque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>135</font><br>
rumperis et latras, magnorum maxime regum.<br>
ne longum faciam: dum tu quadrante lavatum<br>
rex ibis neque te quisquam stipator ineptum<br>
praeter Crispinum sectabitur, et mihi dulces<br>
ignoscent, siquid peccaro stultus, amici&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>140</font><br>
inque vicem illorum patiar delicta libenter<br>
privatusque magis vivam te rege beatus.
</p>

<P class=shortborder></p>

<P>
<b><a name="1.4">1.4</a></b>   
</p>

<P>
Eupolis atque Cratinus Aristophanesque poetae<br>
atque alii, quorum comoedia prisca virorum est,<br>
siquis erat dignus describi, quod malus ac fur,<br>
quod moechus foret aut sicarius aut alioqui<br>
famosus, multa cum libertate notabant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>
hinc omnis pendet Lucilius, hosce secutus,<br>
mutatis tantum pedibus numerisque, facetus,<br>
emunctae naris, durus conponere versus.<br>
nam fuit hoc vitiosus: in hora saepe ducentos,<br>
ut magnum, versus dictabat stans pede in uno;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>
cum flueret lutulentus, erat quod tollere velles;<br>
garrulus atque piger scribendi ferre laborem,<br>
scribendi recte: nam ut multum, nil moror. ecce,<br>
Crispinus minimo me provocat 'accipe, si vis,   <br>
accipiam tabulas; detur nobis locus, hora,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>
custodes; videamus, uter plus scribere possit.'<br>
di bene fecerunt, inopis me quodque pusilli<br>
finxerunt animi, raro et perpauca loquentis;<br>
at tu conclusas hircinis follibus auras<br>
usque laborantis, dum ferrum molliat ignis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>
ut mavis, imitare. beatus Fannius ultro<br>
delatis capsis et imagine, cum mea nemo<br>
scripta legat, volgo recitare timentis ob hanc rem,<br>
quod sunt quos genus hoc minime iuvat, utpote pluris<br>
culpari dignos. quemvis media elige turba:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>
aut ob avaritiam aut misera ambitione laborat.<br>
hic nuptarum insanit amoribus, hic puerorum:<br>
hunc capit argenti splendor; stupet Albius aere;<br>
hic mutat merces surgente a sole ad eum, quo<br>
vespertina tepet regio, quin per mala praeceps&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font><br>
fertur uti pulvis collectus turbine, nequid<br>
summa deperdat metuens aut ampliet ut rem.<br>
omnes hi metuunt versus, odere poetas.<br>
'faenum habet in cornu, longe fuge; dummodo risum<br>
excutiat sibi, non hic cuiquam parcet amico&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</font><br>
et quodcumque semel chartis inleverit, omnis<br>
gestiet a furno redeuntis scire lacuque<br>
 et pueros et anus.' agedum pauca accipe contra.<br>
primum ego me illorum, dederim quibus esse poetis,<br>
excerpam numero: neque enim concludere versum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</font><br>
dixeris esse satis neque, siqui scribat uti nos<br>
sermoni propiora, putes hunc esse poetam.<br>
ingenium cui sit, cui mens divinior atque os<br>
magna sonaturum, des nominis huius honorem.<br>
idcirco quidam comoedia necne poema&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>45</font><br>
esset, quaesivere, quod acer spiritus ac vis<br>
nec verbis nec rebus inest, nisi quod pede certo<br>
differt sermoni, sermo merus. 'at pater ardens<br>
saevit, quod meretrice nepos insanus amica<br>
filius uxorem grandi cum dote recuset,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>50</font><br>
ebrius et, magnum quod dedecus, ambulet ante<br>
noctem cum facibus.' numquid Pomponius istis<br>
audiret leviora, pater si viveret? ergo<br>
non satis est puris versum perscribere verbis,<br>
quem si dissolvas, quivis stomachetur eodem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>55</font><br>
quo personatus pacto pater. his, ego quae nunc,<br>
olim quae scripsit Lucilius, eripias si<br>
tempora certa modosque, et quod prius ordine verbum est<br>
posterius facias praeponens ultima primis,<br>
non, ut si solvas 'postquam Discordia taetra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>60</font><br>
belli ferratos postis portasque refregit',<br>
invenias etiam disiecti membra poetae.<br>
hactenus haec: alias, iustum sit necne poema.<br>
nunc illud tantum quaeram, meritone tibi sit<br>
suspectum genus hoc scribendi. Sulgius acer&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>65</font><br>
ambulat et Caprius, rauci male cumque libellis,<br>
magnus uterque timor latronibus; at bene siquis<br>
et vivat puris manibus, contemnat utrumque.<br>
ut sis tu similis Caeli Birrique latronum,   <br>
non ego sim Capri neque Sulgi: cur metuas me?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>70</font><br>
nulla taberna meos habeat neque pila libellos,<br>
quis manus insudet volgi Hermogenisque Tigelli,<br>
nec recito cuiquam nisi amicis idque coactus,<br>
non ubivis coramve quibuslibet. in medio qui<br>
scripta foro recitent, sunt multi quique lavantes:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>75</font><br>
suave locus voci resonat conclusus. inanis<br>
hoc iuvat, haud illud quaerentis, num sine sensu,<br>
tempore num faciant alieno. 'laedere gaudes'<br>
inquit 'et hoc studio pravus facis.' unde petitum<br>
hoc in me iacis? est auctor quis denique eorum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>80</font><br>
vixi cum quibus? absentem qui rodit, amicum<br>
qui non defendit alio culpante, solutos<br>
qui captat risus hominum famamque dicacis,<br>
fingere qui non visa potest, conmissa tacere<br>
qui nequit: hic niger est, hunc tu, Romane, caveto.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>85</font><br>
saepe tribus lectis videas cenare quaternos,<br>
e quibus unus amet quavis aspergere cunctos<br>
praeter eum qui praebet aquam; post hunc quoque potus,<br>
condita cum verax aperit praecordia Liber:<br>
hic tibi comis et urbanus liberque videtur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>90</font><br>
infesto nigris: ego si risi, quod ineptus<br>
pastillos Rufillus olet, Gargonius hircum,<br>
 lividus et mordax videor tibi? mentio siquae<br>
de Capitolini furtis iniecta Petilli<br>
te coram fuerit, defendas, ut tuus est mos:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>95</font><br>
'me Capitolinus convictore usus amicoque<br>
a puero est causaque mea permulta rogatus<br>
fecit et incolumis laetor quod vivit in urbe;   <br>
sed tamen admiror, quo pacto iudicium illud<br>
fugerit': hic nigrae sucus lolliginis, haec est&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>100</font><br>
aerugo mera; quod vitium procul afore chartis,<br>
atque animo prius, ut siquid promittere de me<br>
possum aliud vere, promitto. liberius si<br>
dixero quid, si forte iocosius, hoc mihi iuris<br>
cum venia dabis: insuevit pater optimus hoc me,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>105</font><br>
ut fugerem exemplis vitiorum quaeque notando.<br>
cum me hortaretur, parce frugaliter atque<br>
viverem uti contentus eo quod mi ipse parasset:<br>
'nonne vides, Albi ut male vivat filius utque<br>
Baius inops? magnum documentum, ne patriam rem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>110</font><br>
perdere quis velit.' a turpi meretricis amore<br>
cum deterreret: 'Scetani dissimilis sis.'<br>
ne sequerer moechas, concessa cum venere uti<br>
possem: 'deprensi non bella est fama Treboni'<br>
aiebat. 'sapiens, vitatu quidque petitu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>115</font><br>
sit melius, causas reddet tibi; mi satis est, si<br>
traditum ab antiquis morem servare tuamque,<br>
dum custodis eges, vitam famamque tueri<br>
incolumem possum; simul ac duraverit aetas<br>
membra animumque tuum, nabis sine cortice.' sic me&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>120</font><br>
formabat puerum dictis et, sive iubebat<br>
ut facerem quid, 'habes auctorem, quo facias hoc'<br>
unum ex iudicibus selectis obiciebat,<br>
sive vetabat, 'an hoc inhonestum et inutile factu<br>
necne sit, addubites, flagret rumore malo cum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>125</font><br>
hic atque ille?' avidos vicinum funus ut aegros   <br>
exanimat mortisque metu sibi parcere cogit,<br>
sic teneros animos aliena opprobria saepe<br>
absterrent vitiis. ex hoc ego sanus ab illis<br>
perniciem quaecumque ferunt, mediocribus et quis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>130</font><br>
ignoscas vitiis teneor. fortassis et istinc<br>
largiter abstulerit longa aetas, liber amicus,<br>
consilium proprium; neque enim, cum lectulus aut me<br>
porticus excepit, desum mihi. 'rectius hoc est;<br>
hoc faciens vivam melius; sic dulcis amicis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>135</font><br>
occurram; hoc quidam non belle: numquid ego illi<br>
inprudens olim faciam simile?' haec ego mecum<br>
conpressis agito labris; ubi quid datur oti,<br>
inludo chartis. hoc est mediocribus illis<br>
ex vitiis unum; cui si concedere nolis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>140</font><br>
multa poetarum veniat manus, auxilio quae<br>
sit mihi&#151;nam multo plures sumus&#151;, ac veluti te<br>
Iudaei cogemus in hanc concedere turbam.
</p>

<P class=shortborder></p>

<P>
<b><a name="1.5">1.5</a></b>
</p>

<P>
Egressum magna me accepit Aricia Roma<br>
hospitio modico; rhetor comes Heliodorus,<br>
Graecorum longe doctissimus; inde Forum Appi<br>
 differtum nautis cauponibus atque malignis.<br>
hoc iter ignavi divisimus, altius ac nos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>
praecinctis unum: minus est gravis Appia tardis.<br>
hic ego propter aquam, quod erat deterrima, ventri<br>
indico bellum, cenantis haud animo aequo   <br>
exspectans comites. iam nox inducere terris<br>
umbras et caelo diffundere signa parabat:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>
tum pueri nautis, pueris convicia nautae<br>
ingerere: 'huc adpelle'; 'trecentos inseris'; 'ohe,<br>
iam satis est.' dum aes exigitur, dum mula ligatur,<br>
tota abit hora. mali culices ranaeque palustres<br>
avertunt somnos; absentem cantat amicam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>
multa prolutus vappa nauta atque viator<br>
certatim; tandem fessus dormire viator<br>
incipit ac missae pastum retinacula mulae<br>
nauta piger saxo religat stertitque supinus.<br>
iamque dies aderat, nil cum procedere lintrem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>
sentimus, donec cerebrosus prosilit unus<br>
ac mulae nautaeque caput lumbosque saligno<br>
fuste dolat: quarta vix demum exponimur hora.<br>
ora manusque tua lavimus, Feronia, lympha.<br>
milia tum pransi tria repimus atque subimus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>
inpositum saxis late candentibus Anxur.<br>
huc venturus erat Maecenas optimus atque<br>
Cocceius, missi magnis de rebus uterque<br>
legati, aversos soliti conponere amicos.<br>
hic oculis ego nigra meis collyria lippus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font><br>
inlinere. interea Maecenas advenit atque<br>
Cocceius Capitoque simul Fonteius, ad unguem<br>
factus homo, Antoni, non ut magis alter, amicus.<br>
Fundos Aufidio Lusco praetore libenter<br>
linquimus, insani ridentes praemia scribae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</font><br>
praetextam et latum clavum prunaeque vatillum.<br>
in Mamurrarum lassi deinde urbe manemus,<br>
Murena praebente domum, Capitone culinam.   <br>
postera lux oritur multo gratissima; namque<br>
Plotius et Varius Sinuessae Vergiliusque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</font><br>
occurrunt, animae, qualis neque candidiores<br>
terra tulit neque quis me sit devinctior alter.<br>
o qui conplexus et gaudia quanta fuerunt.<br>
nil ego contulerim iucundo sanus amico.<br>
proxima Campano ponti quae villula, tectum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>45</font><br>
praebuit et parochi, quae debent, ligna salemque.<br>
hinc muli Capuae clitellas tempore ponunt.<br>
lusum it Maecenas, dormitum ego Vergiliusque;<br>
namque pila lippis inimicum et ludere crudis.<br>
hinc nos Coccei recipit plenissima villa,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>50</font><br>
quae super est Caudi cauponas. nunc mihi paucis<br>
Sarmenti scurrae pugnam Messique Cicirri,<br>
Musa, velim memores et quo patre natus uterque<br>
contulerit litis. Messi clarum genus Osci;<br>
Sarmenti domina exstat: ab his maioribus orti<br>
ad pugnam venere. prior Sarmentus 'equi te<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>55</font>esse feri similem dico.' ridemus, et ipse<br>
Messius 'accipio,' caput et movet. 'o tua cornu<br>
 ni foret exsecto frons,' inquit, 'quid faceres, cum<br>
sic mutilus minitaris?' at illi foeda cicatrix&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>60</font><br>
saetosam laevi frontem turpaverat oris.<br>
Campanum in morbum, in faciem permulta iocatus,<br>
pastorem saltaret uti Cyclopa rogabat:<br>
nil illi larva aut tragicis opus esse cothurnis.<br>
multa Cicirrus ad haec: donasset iamne catenam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>65</font><br>
ex voto Laribus, quaerebat; scriba quod esset,   <br>
nilo deterius dominae ius esse; rogabat<br>
denique, cur umquam fugisset, cui satis una<br>
farris libra foret, gracili sic tamque pusillo.<br>
prorsus iucunde cenam producimus illam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>70</font><br>
tendimus hinc recta Beneventum, ubi sedulus hospes<br>
paene macros arsit dum turdos versat in igni.<br>
nam vaga per veterem dilapso flamma culinam<br>
Volcano summum properabat lambere tectum.<br>
convivas avidos cenam servosque timentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>75</font><br>
tum rapere atque omnis restinguere velle videres.<br>
incipit ex illo montis Apulia notos<br>
ostentare mihi, quos torret Atabulus et quos<br>
nunquam erepsemus, nisi nos vicina Trivici<br>
villa recepisset lacrimoso non sine fumo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>80</font><br>
udos cum foliis ramos urente camino.<br>
hic ego mendacem stultissimus usque puellam<br>
ad mediam noctem exspecto; somnus tamen aufert<br>
intentum veneri; tum inmundo somnia visu<br>
nocturnam vestem maculant ventremque supinum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>85</font><br>
quattuor hinc rapimur viginti et milia raedis,<br>
mansuri oppidulo, quod versu dicere non est,<br>
signis perfacile est: venit vilissima rerum<br>
hic aqua, sed panis longe pulcherrimus, ultra<br>
callidus ut soleat umeris portare viator.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>90</font><br>
nam Canusi lapidosus, aquae non ditior urna:<br>
qui locus a forti Diomede est conditus olim.<br>
flentibus hinc Varius discedit maestus amicis.<br>
inde Rubos fessi pervenimus, utpote longum<br>
carpentes iter et factum corruptius imbri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>95</font><br>
postera tempestas melior, via peior ad usque   <br>
Bari moenia piscosi; dein Gnatia Lymphis<br>
iratis exstructa dedit risusque iocosque,<br>
dum flamma sine tura liquescere limine sacro<br>
persuadere cupit. credat Iudaeus Apella,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>100</font><br>
non ego; namque deos didici securum agere aevom<br>
nec, siquid miri faciat natura, deos id<br>
tristis ex alto caeli demittere tecto.<br>
Brundisium longae finis chartaeque viaeque est.
</p>

<P class=shortborder></p>

<P>
<b><a name="1.6">1.6</a></b>
</p>

<P>
Non quia, Maecenas, Lydorum quidquid Etruscos<br>
incoluit finis, nemo generosior est te,<br>
nec quod avus tibi maternus fuit atque paternus<br>
olim qui magnis legionibus imperitarent,<br>
ut plerique solent, naso suspendis adunco&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>
ignotos, ut me libertino patre natum.<br>
cum referre negas, quali sit quisque parente<br>
natus, dum ingenuus, persuades hoc tibi vere,<br>
 ante potestatem Tulli atque ignobile regnum<br>
multos saepe viros nullis maioribus ortos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>
et vixisse probos amplis et honoribus auctos;<br>
contra Laevinum, Valeri genus, unde Superbus<br>
Tarquinius regno pulsus fugit, unius assis<br>
non umquam pretio pluris licuisse, notante<br>
iudice quo nosti, populo, qui stultus honores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>
saepe dat indignis et famae servit ineptus,<br>
qui stupet in titulis et imaginibus. quid oportet<br>
nos facere a volgo longe longeque remotos?<br>
namque esto: populus Laevino mallet honorem<br>
quam Decio mandare novo censorque moveret&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>
Appius, ingenuo si non essem patre natus:<br>
vel merito, quoniam in propria non pelle quiessem.<br>
sed fulgente trahit constrictos Gloria curru<br>
non minus ignotos generosis. quo tibi, Tilli,<br>
sumere depositum clavom fierique tribuno?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>
invidia adcrevit, privato quae minor esset.<br>
nam ut quisque insanus nigris medium impediit crus<br>
pellibus et latum demisit pectore clavom,<br>
audit continuo 'quis homo hic est? quo patre natus?'<br>
ut siqui aegrotet quo morbo Barrus, haberi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font><br>
et cupiat formosus, eat quacumque, puellis<br>
iniciat curam quaerendi singula, quali<br>
sit facie, sura, quali pede, dente, capillo:<br>
sic qui promittit civis, urbem sibi curae,<br>
imperium fore et Italiam, delubra deorum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</font><br>
quo patre sit natus, num ignota matre inhonestus,<br>
omnis mortalis curare et quaerere cogit.<br>
'tune, Syri Damae aut Dionysi filius, audes<br>
deicere de saxo civis aut tradere Cadmo?'<br>
'at Novius collega gradu post me sedet uno;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</font><br>
namque est ille, pater quod erat meus.' 'hoc tibi Paulus<br>
et Messalla videris? at hic, si plostra ducenta<br>
concurrantque foro tria funera magna, sonabit,   <br>
cornua quod vincatque tubas: saltem tenet hoc nos.'<br>
nunc ad me redeo libertino patre natum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>45</font><br>
quem rodunt omnes libertino patre natum,<br>
nunc, quia sim tibi, Maecenas, convictor, at olim,<br>
quod mihi pareret legio Romana tribuno.<br>
dissimile hoc illi est, quia non, ut forsit honorem<br>
iure mihi invideat quivis, ita te quoque amicum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>50</font><br>
praesertim cautum dignos adsumere, prava<br>
ambitione procul. felicem dicere non hoc<br>
me possim, casu quod te sortitus amicum;<br>
nulla etenim mihi te fors obtulit: optimus olim<br>
Vergilius, post hunc Varius dixere, quid essem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>55</font><br>
ut veni coram, singultim pauca locutus&#151;<br>
infans namque pudor prohibebat plura profari&#151;<br>
non ego me claro natum patre, non ego circum<br>
me Satureiano vectari rura caballo,<br>
sed quod eram narro. respondes, ut tuus est mos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>60</font><br>
pauca; abeo, et revocas nono post mense iubesque<br>
esse in amicorum numero. magnum hoc ego duco,<br>
quod placui tibi, qui turpi secernis honestum<br>
 non patre praeclaro, sed vita et pectore puro.<br>
atqui si vitiis mediocribus ac mea paucis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>65</font><br>
mendosa est natura, alioqui recta, velut si<br>
egregio inspersos reprendas corpore naevos,<br>
si neque avaritiam neque sordes nec mala lustra<br>
obiciet vere quisquam mihi, purus et insons,   <br>
ut me collaudem, si et vivo carus amicis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>70</font><br>
causa fuit pater his; qui macro pauper agello<br>
noluit in Flavi ludum me mittere, magni<br>
quo pueri magnis e centurionibus orti<br>
laevo suspensi loculos tabulamque lacerto<br>
ibant octonos referentes idibus aeris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>75</font><br>
sed puerum est ausus Romam portare docendum<br>
artis quas doceat quivis eques atque senator<br>
semet prognatos. vestem servosque sequentis,<br>
in magno ut populo, siqui vidisset, avita<br>
ex re praeberi sumptus mihi crederet illos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>80</font><br>
ipse mihi custos incorruptissimus omnis<br>
circum doctores aderat. quid multa? pudicum,<br>
qui primus virtutis honos, servavit ab omni<br>
non solum facto, verum opprobrio quoque turpi<br>
nec timuit, sibi ne vitio quis verteret, olim&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>85</font><br>
si praeco parvas aut, ut fuit ipse, coactor<br>
mercedes sequerer; neque ego essem questus. at hoc nunc<br>
laus illi debetur et a me gratia maior.<br>
nil me paeniteat sanum patris huius, eoque<br>
non, ut magna dolo factum negat esse suo pars,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>90</font><br>
quod non ingenuos habeat clarosque parentes,<br>
sic me defendam. longe mea discrepat istis<br>
et vox et ratio. nam si natura iuberet<br>
a certis annis aevum remeare peractum<br>
atque alios legere, ad fastum quoscumque parentes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>95</font><br>
optaret sibi quisque, meis contentus honestos<br>
fascibus et sellis nollem mihi sumere, demens<br>
iudicio volgi, sanus fortasse tuo, quod<br>
nollem onus haud umquam solitus portare molestum.   <br>
nam mihi continuo maior quaerenda foret res&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>100</font><br>
atque salutandi plures, ducendus et unus<br>
et comes alter, uti ne solus rusve peregre&lt;ve&gt;<br>
exirem, plures calones atque caballi<br>
pascendi, ducenda petorrita. nunc mihi curto<br>
ire licet mulo vel si libet usque Tarentum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>105</font><br>
mantica cui lumbos onere ulceret atque eques armos.<br>
obiciet nemo sordis mihi, quas tibi, Tilli,<br>
cum Tiburte via praetorem quinque secuntur<br>
te pueri, lasanum portantes oenophorumque.<br>
hoc ego commodius quam tu, praeclare senator,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>110</font><br>
milibus atque aliis vivo. quacumque libido est,<br>
incedo solus, percontor quanti holus ac far,<br>
fallacem circum vespertinumque pererro<br>
saepe forum, adsisto divinis, inde domum me<br>
ad porri et ciceris refero laganique catinum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>115</font><br>
cena ministratur pueris tribus et lapis albus<br>
pocula cum cyatho duo sustinet, adstat echinus<br>
vilis, cum patera guttus, Campana supellex.<br>
 deinde eo dormitum, non sollicitus, mihi quod cras<br>
surgendum sit mane, obeundus Marsya, qui se&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>120</font><br>
voltum ferre negat Noviorum posse minoris.<br>
ad quartam iaceo; post hanc vagor aut ego lecto<br>
aut scripto quod me tacitum iuvet unguor olivo,<br>
non quo fraudatis inmundus Natta lucernis.<br>
ast ubi me fessum sol acrior ire lavatum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>125</font><br>
admonuit, fugio campum lusumque trigonem.<br>
pransus non avide, quantum interpellet inani   <br>
ventre diem durare, domesticus otior. haec est<br>
vita solutorum misera ambitione gravique;<br>
his me consolor victurum suavius ac si&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>130</font><br>
quaestor avus pater atque meus patruusque fuisset.
</p>

<P class=shortborder></p>

<P>
<b><a name="1.7">1.7</a></b>   
</p>

<P>
Proscripti Regis Rupili pus atque venenum<br>
hybrida quo pacto sit Persius ultus, opinor<br>
omnibus et lippis notum et tonsoribus esse.<br>
Persius hic permagna negotia dives habebat<br>
Clazomenis et iam litis cum Rege molestas,<br>
durus homo atque odio qui posset vincere Regem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>
confidens, tumidus, adeo sermonis amari,<br>
Sisennas, Barros ut equis praecurreret albis.<br>
ad Regem redeo. postquam nihil inter utrumque<br>
convenit&#151;hoc etenim sunt omnes iure molesti,<br>
quo fortes, quibus adversum bellum incidit: inter&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>
Hectora Priamiden, animosum atque inter Achillem<br>
ira fuit capitalis, ut ultima divideret mors,<br>
non aliam ob causam, nisi quod virtus in utroque<br>
summa fuit: duo si Discordia vexet inertis<br>
aut si disparibus bellum incidat, ut Diomedi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>
cum Lycio Glauco, discedat pigrior, ultro<br>
muneribus missis: Bruto praetore tenente<br>
ditem Asiam, Rupili et Persi par pugnat, uti non<br>
conpositum melius cum Bitho Bacchius. in ius   <br>
acres procurrunt, magnum spectaculum uterque.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>
Persius exponit causam; ridetur ab omni<br>
conventu; laudat Brutum laudatque cohortem,<br>
solem Asiae Brutum appellat stellasque salubris<br>
appellat comites excepto Rege; Canem illum,<br>
invisum agricolis sidus, venisse: ruebat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>
flumen ut hibernum, fertur quo rara securis.<br>
tum Praenestinus salso multoque fluenti<br>
expressa arbusto regerit convicia, durus<br>
vindemiator et invictus, cui saepe viator<br>
cessisset magna conpellans voce cuculum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font><br>
at Graecus, postquam est Italo perfusus aceto,<br>
Persius exclamat: 'per magnos, Brute, deos te<br>
oro, qui reges consueris tollere, cur non<br>
hunc Regem iugulas? operum hoc, mihi crede, tuorum est.'
</p>

<P class=shortborder></p>

<P>
<b><a name="1.8">1.8</a></b>   
</p>

<P>
Olim truncus eram ficulnus, inutile lignum,<br>
cum faber, incertus scamnum faceretne Priapum,<br>
maluit esse deum. deus inde ego, furum aviumque<br>
maxima formido; nam fures dextra coercet<br>
obscaenoque ruber porrectus ab inguine palus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>
 ast inportunas volucres in vertice harundo<br>
terret fixa vetatque novis considere in hortis.   <br>
huc prius angustis eiecta cadavera cellis<br>
conservus vili portanda locabat in arca;<br>
hoc miserae plebi stabat commune sepulcrum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>
Pantolabo scurrae Nomentanoque nepoti<br>
mille pedes in fronte, trecentos cippus in agrum<br>
hic dabat, heredes monumentum ne sequeretur.<br>
nunc licet Esquiliis habitare salubribus atque<br>
aggere in aprico spatiari, quo modo tristes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>
albis informem spectabant ossibus agrum,<br>
cum mihi non tantum furesque feraeque suetae<br>
hunc vexare locum curae sunt atque labori<br>
quantum carminibus quae versant atque venenis<br>
humanos animos: has nullo perdere possum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>
nec prohibere modo, simul ac vaga luna decorum<br>
protulit os, quin ossa legant herbasque nocentis.<br>
vidi egomet nigra succinctam vadere palla<br>
Canidiam pedibus nudis passoque capillo,<br>
cum Sagana maiore ululantem: pallor utrasque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>
fecerat horrendas adspectu. scalpere terram<br>
unguibus et pullam divellere mordicus agnam<br>
coeperunt; cruor in fossam confusus, ut inde<br>
manis elicerent animas responsa daturas.<br>
lanea et effigies erat altera cerea: maior&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font><br>
lanea, quae poenis conpesceret inferiorem;<br>
cerea suppliciter stabat, servilibus ut quae<br>
iam peritura modis. Hecaten vocat altera, saevam<br>
altera Tisiphonen: serpentes atque videres<br>
infernas errare canes Lunamque rubentem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</font><br>
ne foret his testis, post magna latere sepulcra.<br>
mentior at siquid, merdis caput inquiner albis<br>
corvorum atque in me veniat mictum atque cacatum<br>
&Auml;Iulius et fragilis Pediatia furque Voranus.<br>
singula quid memorem, quo pacto alterna loquentes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</font><br>
umbrae cum Sagana resonarint triste et acutum<br>
utque lupi barbam variae cum dente colubrae<br>
abdiderint furtim terris et imagine cerea<br>
largior arserit ignis et ut non testis inultus<br>
horruerim voces furiarum et facta duarum?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>45</font><br>
nam, displosa sonat quantum vesica, pepedi<br>
diffissa nate ficus; at illae currere in urbem.<br>
Canidiae dentis, altum Saganae caliendrum<br>
excidere atque herbas atque incantata lacertis<br>
vincula cum magno risuque iocoque videres.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>50</font>
</p>

<P class=shortborder></p>

<P>
<b><a name="1.9">1.9</a></b>   
</p>

<P>
Ibam forte via sacra, sicut meus est mos,<br>
nescio quid meditans nugarum, totus in illis:<br>
accurrit quidam notus mihi nomine tantum<br>
arreptaque manu 'quid agis, dulcissime rerum?'<br>
'suaviter, ut nunc est,' inquam 'et cupio omnia quae vis.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>
cum adsectaretur, 'numquid vis?' occupo. at ille<br>
'noris nos' inquit; 'docti sumus.' hic ego 'pluris<br>
hoc' inquam 'mihi eris.' misere discedere quaerens<br>
ire modo ocius, interdum consistere, in aurem<br>
 dicere nescio quid puero, cum sudor ad imos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>
manaret talos. 'o te, Bolane, cerebri<br>
felicem' aiebam tacitus, cum quidlibet ille<br>
garriret, vicos, urbem laudaret. ut illi<br>
nil respondebam, 'misere cupis' inquit 'abire:<br>
iamdudum video; sed nil agis: usque tenebo;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>
persequar hinc quo nunc iter est tibi.' 'nil opus est te<br>
circumagi: quendam volo visere non tibi notum;<br>
trans Tiberim longe cubat is prope Caesaris hortos.'<br>
'nil habeo quod agam et non sum piger: usque sequar te.'<br>
demitto auriculas, ut iniquae mentis asellus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>
cum gravius dorso subiit onus. incipit ille:<br>
'si bene me novi, non Viscum pluris amicum,<br>
non Varium facies; nam quis me scribere pluris<br>
aut citius possit versus? quis membra movere<br>
mollius? invideat quod et Hermogenes, ego canto.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>
interpellandi locus hic erat 'est tibi mater,<br>
cognati, quis te salvo est opus?' 'haud mihi quisquam.<br>
omnis conposui.' 'felices. nunc ego resto.<br>
confice; namque instat fatum mihi triste, Sabella<br>
quod puero cecinit divina mota anus urna:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font><br>
"hunc neque dira venena nec hosticus auferet ensis<br>
nec laterum dolor aut tussis nec tarda podagra:<br>
garrulus hunc quando consumet cumque: loquaces,<br>
si sapiat, vitet, simul atque adoleverit aetas."'<br>
ventum erat ad Vestae, quarta iam parte diei&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</font><br>
praeterita, et casu tum respondere vadato<br>
debebat, quod ni fecisset, perdere litem.<br>
'si me amas,' inquit 'paulum hic ades.' 'inteream, si<br>
aut valeo stare aut novi civilia iura;<br>
et propero quo scis.' 'dubius sum, quid faciam', inquit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</font><br>
'tene relinquam an rem.' 'me, sodes.' 'non faciam' ille,    <br>
et praecedere coepit; ego, ut contendere durum<br>
cum victore, sequor. 'Maecenas quomodo tecum?'<br>
hinc repetit. 'paucorum hominum et mentis bene sanae.'<br>
nemo dexterius fortuna est usus. haberes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>45</font><br>
magnum adiutorem, posset qui ferre secundas,<br>
hunc hominem velles si tradere: dispeream, ni<br>
summosses omnis.' 'non isto vivimus illic,<br>
quo tu rere, modo; domus hac nec purior ulla est<br>
nec magis his aliena malis; nil mi officit, inquam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>50</font><br>
ditior hic aut est quia doctior; est locus uni<br>
cuique suus.' 'magnum narras, vix credibile.' 'atqui<br>
sic habet.' 'accendis quare cupiam magis illi<br>
proximus esse.' 'velis tantummodo: quae tua virtus,<br>
expugnabis: et est qui vinci possit eoque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>55</font><br>
difficilis aditus primos habet.' 'haud mihi dero:<br>
muneribus servos corrumpam; non, hodie si<br>
exclusus fuero, desistam; tempora quaeram,<br>
occurram in triviis, deducam. nil sine magno<br>
vita labore dedit mortalibus.' haec dum agit, ecce&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>60</font><br>
Fuscus Aristius occurrit, mihi carus et illum<br>
qui pulchre nosset. consistimus. 'unde venis et<br>
quo tendis?' rogat et respondet. vellere coepi<br>
 et pressare manu lentissima bracchia, nutans,<br>
distorquens oculos, ut me eriperet. male salsus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>65</font><br>
ridens dissimulare; meum iecur urere bilis.<br>
'certe nescio quid secreto velle loqui te<br>
aiebas mecum.' 'memini bene, sed meliore   <br>
tempore dicam; hodie tricensima sabbata: vin tu<br>
curtis Iudaeis oppedere?' 'nulla mihi' inquam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>70</font><br>
'relligio est.' 'at mi: sum paulo infirmior, unus<br>
multorum. ignosces; alias loquar.' huncine solem<br>
tam nigrum surrexe mihi! fugit inprobus ac me<br>
sub cultro linquit. casu venit obvius illi<br>
adversarius et 'quo tu, turpissime?' magna&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>75</font><br>
inclamat voce, et 'licet antestari?' ego vero<br>
oppono auriculam. rapit in ius; clamor utrimque,<br>
undique concursus. sic me servavit Apollo.
</p>

<P class=shortborder></p>

<P>
<b><a name="1.10">1.10</a></b>   
</p>

<P>
[Lucili, quam sis mendosus, teste Catone,<br>
defensore tuo, pervincam, qui male factos<br>
emendare parat versus, hoc lenius ille,<br>
quo melior vir et est longe subtilior illo,<br>
qui multum puer et loris et funibus udis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>
exoratus, ut esset, opem qui ferre poetis<br>
antiquis posset contra fastidia nostra,<br>
grammaticorum equitum doctissimus. ut redeam illuc:]<br>
Nempe inconposito dixi pede currere versus<br>
Lucili. quis tam Lucili fautor inepte est,<br>
ut non hoc fateatur? at idem, quod sale multo<br>
urbem defricuit, charta laudatur eadem.   <br>
nec tamen hoc tribuens dederim quoque cetera; nam sic&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>
et Laberi mimos ut pulchra poemata mirer.<br>
ergo non satis est risu diducere rictum<br>
auditoris; et est quaedam tamen hic quoque virtus.<br>
est brevitate opus, ut currat sententia neu se<br>
inpediat verbis lassas onerantibus auris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>
et sermone opus est modo tristi, saepe iocoso,<br>
defendente vicem modo rhetoris atque poetae,<br>
interdum urbani, parcentis viribus atque<br>
extenuantis eas consulto. ridiculum acri<br>
fortius et melius magnas plerumque secat res.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>
illi, scripta quibus comoedia prisca viris est,<br>
hoc stabant, hoc sunt imitandi; quos neque pulcher<br>
Hermogenes umquam legit neque simius iste<br>
nil praeter Calvum et doctus cantare Catullum.<br>
'at magnum fecit, quod verbis graeca latinis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>
miscuit.' o seri studiorum, quine putetis<br>
difficile et mirum, Rhodio quod Pitholeonti<br>
contigit? 'at sermo lingua concinnus utraque<br>
suavior, ut Chio nota si conmixta Falerni est.'<br>
cum versus facias, te ipsum percontor, an et cum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>
dura tibi peragenda rei sit causa Petilli?<br>
scilicet oblitus patriaeque patrisque Latini,<br>
cum Pedius causas exsudet Poplicola atque<br>
Corvinus, patriis intermiscere petita<br>
verba foris malis, Canusini more bilinguis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font><br>
atque ego cum graecos facerem, natus mare citra,<br>
 versiculos, vetuit me tali voce Quirinus<br>
post mediam noctem visus, cum somnia vera:   <br>
'in silvam non ligna feras insanius ac si<br>
magnas Graecorum malis inplere catervas.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</font><br>
turgidus Alpinus iugulat dum Memnona dumque<br>
diffingit Rheni luteum caput, haec ego ludo,<br>
quae neque in aede sonent certantia iudice Tarpa<br>
nec redeant iterum atque iterum spectanda theatris.<br>
arguta meretrice potes Davoque Chremeta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</font><br>
eludente senem comis garrire libellos<br>
unus vivorum, Fundani, Pollio regum<br>
facta canit pede ter percusso; forte epos acer<br>
ut nemo Varius ducit, molle atque facetum<br>
Vergilio adnuerunt gaudentes rure Camenae:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>45</font><br>
hoc erat, experto frustra Varrone Atacino<br>
atque quibusdam aliis, melius quod scribere possem,<br>
inventore minor; neque ego illi detrahere ausim<br>
haerentem capiti cum multa laude coronam.<br>
at dixi fluere hunc lutulentum, saepe ferentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>50</font><br>
plura quidem tollenda relinquendis. age quaeso,<br>
tu nihil in magno doctus reprehendis Homero?<br>
nil comis tragici mutat Lucilius Acci?<br>
non ridet versus Enni gravitate minores,<br>
cum de se loquitur non ut maiore reprensis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>55</font><br>
quid vetat et nosmet Lucili scripta legentis<br>
quaerere, num illius, num rerum dura negarit<br>
versiculos natura magis factos et euntis   <br>
mollius ac siquis pedibus quid claudere senis,<br>
hoc tantum contentus, amet scripsisse ducentos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>60</font><br>
ante cibum versus, totidem cenatus, Etrusci<br>
quale fuit Cassi rapido ferventius amni<br>
ingenium, capsis quem fama est esse librisque<br>
ambustum propriis. fuerit Lucilius, inquam,<br>
comis et urbanus, fuerit limatior idem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>65</font><br>
quam rudis et Graecis intacti carminis auctor<br>
quamque poetarum seniorum turba; sed ille,<br>
si foret hoc nostrum fato delapsus in aevum,<br>
detereret sibi multa, recideret omne quod ultra<br>
perfectum traheretur, et in versu faciendo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>70</font><br>
saepe caput scaberet vivos et roderet unguis.<br>
saepe stilum vertas, iterum quae digna legi sint<br>
scripturus, neque te ut miretur turba labores,<br>
contentus paucis lectoribus. an tua demens<br>
vilibus in ludis dictari carmina malis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>75</font><br>
non ego; nam satis est equitem mihi plaudere, ut audax,<br>
contemptis aliis, explosa Arbuscula dixit.<br>
men moveat cimex Pantilius aut cruciet quod<br>
vellicet absentem Demetrius aut quod ineptus<br>
Fannius Hermogenis laedat conviva Tigelli?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>80</font><br>
Plotius et Varius, Maecenas Vergiliusque,<br>
Valgius et probet haec Octavius optimus atque<br>
Fuscus et haec utinam Viscorum laudet uterque<br>
ambitione relegata. te dicere possum,<br>
Pollio, te, Messalla, tuo cum fratre, simulque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>85</font><br>
vos, Bibule et Servi, simul his te, candide Furni,<br>
 conpluris alios, doctos ego quos et amicos<br>
prudens praetereo, quibus haec, sint qualiacumque,<br>
adridere velim, doliturus, si placeant spe<br>
deterius nostra. Demetri, teque, Tigelli,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>90</font><br>
discipularum inter iubeo plorare cathedras.<br>
i, puer, atque meo citus haec subscribe libello.
</P>

<div class="footer">
	<p>
		<a href="/hor.html">Horace</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY>
</HTML>