<html>
	<head>
		<title>
			Propertius Book I
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>SEXTI PROPERTI ELEGIARVM LIBER PRIMVS
</p>

<p class=smallborder></P>

<p class=margin>
<a href="#1">1</a> <a href="#2">2</a> <a href="#3">3</a> <a href="#4">4</a> <a href="#5">5</a> <a href="#6">6</a> <a href="#7">7</a> <a href="#8a">8a</a> <a href="#8b">8b</a> <a href="#9">9</a> <a href="#10">10</a> <a href="#11">11</a> <a href="#12">12</a> <a href="#13">13</a> <a href="#14">14</a> <a href="#15">15</a> <a href="#16">16</a> <a href="#17">17</a> <a href="#18">18</a> <a href="#19">19</a> <a href="#20">20</a> <a href="#21">21</a> <a href="#22">22</a></P>

<p class=smallborder></P>

<p>
<a name="1"></a><b>I</B>
</p>

<p>
Cynthia prima suis miserum me cepit ocellis,<br>&nbsp;&nbsp;&nbsp;&nbsp;contactum nullis ante cupidinibus.<br>tum mihi constantis deiecit lumina fastus<br>&nbsp;&nbsp;&nbsp;&nbsp;et caput impositis pressit Amor pedibus,<br>donec me docuit castas odisse puellas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>&nbsp;&nbsp;&nbsp;&nbsp;improbus, et nullo vivere consilio.<br>ei mihi, iam toto furor hic non deficit anno,<br>&nbsp;&nbsp;&nbsp;&nbsp;cum tamen adversos cogor habere deos.<br>Milanion nullos fugiendo, Tulle, labores<br>&nbsp;&nbsp;&nbsp;&nbsp;saevitiam durae contudit Iasidos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>nam modo Partheniis amens errabat in antris,<br>&nbsp;&nbsp;&nbsp;&nbsp;rursus in hirsutas ibat et ille feras;<br>ille etiam Hylaei percussus vulnere rami<br>&nbsp;&nbsp;&nbsp;&nbsp;saucius Arcadiis rupibus ingemuit.<br>ergo velocem potuit domuisse puellam:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>&nbsp;&nbsp;&nbsp;&nbsp;tantum in amore fides et benefacta valent.<br>in me tardus Amor non ullas cogitat artes,<br>&nbsp;&nbsp;&nbsp;&nbsp;nec meminit notas, ut prius, ire vias.<br>at vos, deductae quibus est pellacia lunae<br>&nbsp;&nbsp;&nbsp;&nbsp;et labor in magicis sacra piare focis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>en agedum dominae mentem convertite nostrae,<br>&nbsp;&nbsp;&nbsp;&nbsp;et facite illa meo palleat ore magis!<br>tunc ego crediderim Manes et sidera vobis<br>&nbsp;&nbsp;&nbsp;&nbsp;posse Cytinaeis ducere carminibus.<br>aut vos, qui sero lapsum revocatis, amici,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>&nbsp;&nbsp;&nbsp;&nbsp;quaerite non sani pectoris auxilia.<br>fortiter et ferrum saevos patiemur et ignes,<br>&nbsp;&nbsp;&nbsp;&nbsp;sit modo libertas quae velit ira loqui.<br>ferte per extremas gentes et ferte per undas,<br>&nbsp;&nbsp;&nbsp;&nbsp;qua non ulla meum femina norit iter.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font><br>vos remanete, quibus facili deus annuit aure,<br>&nbsp;&nbsp;&nbsp;&nbsp;sitis et in tuto semper amore pares.<br>nam me nostra Venus noctes exercet amaras,<br>&nbsp;&nbsp;&nbsp;&nbsp;et nullo vacuus tempore defit Amor.<br>hoc, moneo, vitate malum: sua quemque moretur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</font><br>&nbsp;&nbsp;&nbsp;&nbsp;cura, neque assueto mutet amore torum.<br>quod si quis monitis tardas adverterit aures,<br>&nbsp;&nbsp;&nbsp;&nbsp;heu referet quanto verba dolore mea!
</p>

<p class=shortborder></p>

<p>
<a name="2"></a><b>II</B>
</p>

<p>
Quid iuvat ornato procedere, vita, capillo<br>&nbsp;&nbsp;&nbsp;&nbsp;et tenuis Coa veste movere sinus,<br>aut quid Orontea crines perfundere murra,<br>&nbsp;&nbsp;&nbsp;&nbsp;teque peregrinis vendere muneribus,<br>naturaeque decus mercato perdere cultu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>&nbsp;&nbsp;&nbsp;&nbsp;nec sinere in propriis membra nitere bonis?<br>crede mihi, non ulla tuaest medicina figurae:<br>&nbsp;&nbsp;&nbsp;&nbsp;nudus Amor formam non amat artificem.<br>aspice quos summittat humus non fossa colores,<br>&nbsp;&nbsp;&nbsp;&nbsp;ut veniant hederae sponte sua melius,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>surgat et in solis formosior arbutus antris,<br>&nbsp;&nbsp;&nbsp;&nbsp;et sciat indocilis currere lympha vias.<br>litora nativis praefulgent picta lapillis,<br>&nbsp;&nbsp;&nbsp;&nbsp;et volucres nulla dulcius arte canunt.<br>non sic Leucippis succendit Castora Phoebe,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>&nbsp;&nbsp;&nbsp;&nbsp;Pollucem cultu non Helaira soror;<br>non, Idae et cupido quondam discordia Phoebo,<br>&nbsp;&nbsp;&nbsp;&nbsp;Eueni patriis filia litoribus;<br>nec Phrygium falso traxit candore maritum<br>&nbsp;&nbsp;&nbsp;&nbsp;avecta externis Hippodamia rotis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>sed facies aderat nullis obnoxia gemmis,<br>&nbsp;&nbsp;&nbsp;&nbsp;qualis Apelleis est color in tabulis.<br>non illis studium fuco conquirere amantes:<br>&nbsp;&nbsp;&nbsp;&nbsp;illis ampla satis forma pudicitia.<br>non ego nunc vereor ne sis tibi vilior istis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>&nbsp;&nbsp;&nbsp;&nbsp;uni si qua placet, culta puella sat est;<br>cum tibi praesertim Phoebus sua carmina donet<br>&nbsp;&nbsp;&nbsp;&nbsp;Aoniamque libens Calliopea lyram,<br>unica nec desit iucundis gratia verbis,<br>&nbsp;&nbsp;&nbsp;&nbsp;omnia quaeque Venus, quaeque Minerva probat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font><br>his tu semper eris nostrae gratissima vitae,<br>&nbsp;&nbsp;&nbsp;&nbsp;taedia dum miserae sint tibi luxuriae.
</p>

<p class=shortborder></p>

<p>
<a name="3"></a><b>III</B>
</p>

<p>
Qualis Thesea iacuit cedente carina<br>&nbsp;&nbsp;&nbsp;&nbsp;languida desertis Cnosia litoribus;<br>qualis et accubuit primo Cepheia somno<br>&nbsp;&nbsp;&nbsp;&nbsp;libera iam duris cotibus Andromede;<br>nec minus assiduis Edonis fessa choreis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>&nbsp;&nbsp;&nbsp;&nbsp;qualis in herboso concidit Apidano:<br>talis visa mihi mollem spirare quietem<br>&nbsp;&nbsp;&nbsp;&nbsp;Cynthia consertis nixa caput manibus,<br>ebria cum multo traherem vestigia Baccho,<br>&nbsp;&nbsp;&nbsp;&nbsp;et quaterent sera nocte facem pueri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>hanc ego, nondum etiam sensus deperditus omnis,<br>&nbsp;&nbsp;&nbsp;&nbsp;molliter impresso conor adire toro;<br>et quamvis duplici correptum ardore iuberent<br>&nbsp;&nbsp;&nbsp;&nbsp;hac Amor hac Liber, durus uterque deus,<br>subiecto leviter positam temptare lacerto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>&nbsp;&nbsp;&nbsp;&nbsp;osculaque admota sumere tarda manu,<br>non tamen ausus eram dominae turbare quietem,<br>&nbsp;&nbsp;&nbsp;&nbsp;expertae metuens iurgia saevitiae;<br>sed sic intentis haerebam fixus ocellis,<br>&nbsp;&nbsp;&nbsp;&nbsp;Argus ut ignotis cornibus Inachidos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>et modo solvebam nostra de fronte corollas<br>&nbsp;&nbsp;&nbsp;&nbsp;ponebamque tuis, Cynthia, temporibus;<br>et modo gaudebam lapsos formare capillos;<br>&nbsp;&nbsp;&nbsp;&nbsp;nunc furtiva cavis poma dabam manibus:<br>omnia quae ingrato largibar munera somno,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>&nbsp;&nbsp;&nbsp;&nbsp;munera de prono saepe voluta sinu;<br>et quotiens raro duxti suspiria motu,<br>&nbsp;&nbsp;&nbsp;&nbsp;obstupui vano credulus auspicio,<br>ne qua tibi insolitos portarent visa timores,<br>&nbsp;&nbsp;&nbsp;&nbsp;neve quis invitam cogeret esse suam:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font><br>donec diversas praecurrens luna fenestras,<br>&nbsp;&nbsp;&nbsp;&nbsp;luna moraturis sedula luminibus,<br>compositos levibus radiis patefecit ocellos.<br>&nbsp;&nbsp;&nbsp;&nbsp;sic ait in molli fixa toro cubitum:<br>'tandem te nostro referens iniuria lecto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</font><br>&nbsp;&nbsp;&nbsp;&nbsp;alterius clausis expulit e foribus?<br>namque ubi longa meae consumpsti tempora noctis,<br>&nbsp;&nbsp;&nbsp;&nbsp;languidus exactis, ei mihi, sideribus?<br>o utinam talis perducas, improbe, noctes,<br>&nbsp;&nbsp;&nbsp;&nbsp;me miseram qualis semper habere iubes!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</font><br>nam modo purpureo fallebam stamine somnum,<br>&nbsp;&nbsp;&nbsp;&nbsp;rursus et Orpheae carmine, fessa, lyrae;<br>interdum leviter mecum deserta querebar<br>&nbsp;&nbsp;&nbsp;&nbsp;externo longas saepe in amore moras:<br>dum me iucundis lassam Sopor impulit alis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>45</font><br>&nbsp;&nbsp;&nbsp;&nbsp;illa fuit lacrimis ultima cura meis.'
</p>

<p class=shortborder></p>

<p>
<a name="4"></a><b>IV</B>
</p>

<p>
Quid mihi tam multas laudando, Basse, puellas<br>&nbsp;&nbsp;&nbsp;&nbsp;mutatum domina cogis abire mea?<br>quid me non pateris vitae quodcumque sequetur<br>&nbsp;&nbsp;&nbsp;&nbsp;hoc magis assueto ducere servitio?<br>tu licet Antiopae formam Nycteidos, et tu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>&nbsp;&nbsp;&nbsp;&nbsp;Spartanae referas laudibus Hermionae,<br>et quascumque tulit formosi temporis aetas;<br>&nbsp;&nbsp;&nbsp;&nbsp;Cynthia non illas nomen habere sinat:<br>nedum, si levibus fuerit collata figuris,<br>&nbsp;&nbsp;&nbsp;&nbsp;inferior duro iudice turpis eat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>haec sed forma mei pars est extrema furoris;<br>&nbsp;&nbsp;&nbsp;&nbsp;sunt maiora, quibus, Basse, perire iuvat:<br>ingenuus color et motis decor artubus et quae<br>&nbsp;&nbsp;&nbsp;&nbsp;gaudia sub tacita discere veste libet.<br>quo magis et nostros contendis solvere amores,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>&nbsp;&nbsp;&nbsp;&nbsp;hoc magis accepta fallit uterque fide.<br>non impune feres: sciet haec insana puella<br>&nbsp;&nbsp;&nbsp;&nbsp;et tibi non tacitis vocibus hostis erit;<br>nec tibi me post haec committet Cynthia nec te<br>&nbsp;&nbsp;&nbsp;&nbsp;quaeret; erit tanti criminis illa memor,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>et te circum omnis alias irata puellas<br>&nbsp;&nbsp;&nbsp;&nbsp;differet: heu nullo limine carus eris.<br>nullas illa suis contemnet fletibus aras,<br>&nbsp;&nbsp;&nbsp;&nbsp;et quicumque sacer, qualis ubique, lapis.<br>non ullo gravius temptatur Cynthia damno&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>&nbsp;&nbsp;&nbsp;&nbsp;quam sibi cum rapto cessat amore decus,<br>praecipue nostro. maneat sic semper, adoro,<br>&nbsp;&nbsp;&nbsp;&nbsp;nec quicquam ex illa quod querar inveniam!<br>invide, tu tandem voces compesce molestas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>29(1.5.1</font>)<br>&nbsp;&nbsp;&nbsp;&nbsp;et sine nos cursu, quo sumus, ire pares!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30(1.5.2)</font>
</p>

<p class=shortborder></p>

<p>
<a name="5"></a><b>V</B>
</p>

<p>
Quid tibi vis, insane? meae sentire furores?<br>&nbsp;&nbsp;&nbsp;&nbsp;infelix, properas ultima nosse mala,<br>et miser ignotos vestigia ferre per ignes,<br>&nbsp;&nbsp;&nbsp;&nbsp;et bibere e tota toxica Thessalia.<br>non est illa vagis similis collata puellis:<br>&nbsp;&nbsp;&nbsp;&nbsp;molliter irasci non sciet illa tibi.<br>quod si forte tuis non est contraria votis,<br>&nbsp;&nbsp;&nbsp;&nbsp;at tibi curarum milia quanta dabit!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>non tibi iam somnos, non illa relinquet ocellos:<br>&nbsp;&nbsp;&nbsp;&nbsp;illa ferox animis alligat una viros.<br>a, mea contemptus quotiens ad limina curres,<br>&nbsp;&nbsp;&nbsp;&nbsp;cum tibi singultu fortia verba cadent,<br>et tremulus maestis orietur fletibus horror,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>&nbsp;&nbsp;&nbsp;&nbsp;et timor informem ducet in ore notam,<br>et quaecumque voles fugient tibi verba querenti,<br>&nbsp;&nbsp;&nbsp;&nbsp;nec poteris, qui sis aut ubi, nosse miser!<br>tum grave servitium nostrae cogere puellae<br>&nbsp;&nbsp;&nbsp;&nbsp;discere et exclusum quid sit abire domum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>nec iam pallorem totiens mirabere nostrum,<br>&nbsp;&nbsp;&nbsp;&nbsp;aut cur sim toto corpore nullus ego.<br>nec tibi nobilitas poterit succurrere amanti:<br>&nbsp;&nbsp;&nbsp;&nbsp;nescit Amor priscis cedere imaginibus.<br>quod si parva tuae dederis vestigia culpae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>&nbsp;&nbsp;&nbsp;&nbsp;quam cito de tanto nomine rumor eris!<br>non ego tum potero solacia ferre roganti,<br>&nbsp;&nbsp;&nbsp;&nbsp;cum mihi nulla mei sit medicina mali;<br>sed pariter miseri socio cogemur amore<br>&nbsp;&nbsp;&nbsp;&nbsp;alter in alterius mutua flere sinu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font><br>quare, quid possit mea Cynthia, desine, Galle,<br>&nbsp;&nbsp;&nbsp;&nbsp;quaerere: non impune illa rogata venit.
</p>

<p class=shortborder></p>

<p>
<a name="6"></a><b>VI</B>
</p>

<p>
Non ego nunc Hadriae vereor mare noscere tecum,<br>&nbsp;&nbsp;&nbsp;&nbsp;Tulle, neque Aegaeo ducere vela salo,<br>cum quo Rhipaeos possim conscendere montes<br>&nbsp;&nbsp;&nbsp;&nbsp;ulteriusque domos vadere Memnonias;<br>sed me complexae remorantur verba puellae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>&nbsp;&nbsp;&nbsp;&nbsp;mutatoque graves saepe colore preces.<br>illa mihi totis argutat noctibus ignes,<br>&nbsp;&nbsp;&nbsp;&nbsp;et queritur nullos esse relicta deos;<br>illa meam mihi iam se denegat, illa minatur<br>&nbsp;&nbsp;&nbsp;&nbsp;quae solet ingrato tristis amica viro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>his ego non horam possum durare querelis:<br>&nbsp;&nbsp;&nbsp;&nbsp;ah pereat, si quis lentus amare potest!<br>an mihi sit tanti doctas cognoscere Athenas<br>&nbsp;&nbsp;&nbsp;&nbsp;atque Asiae veteres cernere divitias,<br>ut mihi deducta faciat convicia puppi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>&nbsp;&nbsp;&nbsp;&nbsp;Cynthia et insanis ora notet manibus,<br>osculaque opposito dicat sibi debita vento,<br>&nbsp;&nbsp;&nbsp;&nbsp;et nihil infido durius esse viro?<br>tu patrui meritas conare anteire secures,<br>&nbsp;&nbsp;&nbsp;&nbsp;et vetera oblitis iura refer sociis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>nam tua non aetas umquam cessavit amori,<br>&nbsp;&nbsp;&nbsp;&nbsp;semper at armatae cura fuit patriae;<br>et tibi non umquam nostros puer iste labores<br>&nbsp;&nbsp;&nbsp;&nbsp;afferat et lacrimis omnia nota meis!<br>me sine, quem semper voluit fortuna iacere,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>&nbsp;&nbsp;&nbsp;&nbsp;huic animam extremam reddere nequitiae.<br>multi longinquo periere in amore libenter,<br>&nbsp;&nbsp;&nbsp;&nbsp;in quorum numero me quoque terra tegat.<br>non ego sum laudi, non natus idoneus armis:<br>&nbsp;&nbsp;&nbsp;&nbsp;hanc me militiam fata subire volunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font><br>at tu, seu mollis qua tendit Ionia, seu qua<br>&nbsp;&nbsp;&nbsp;&nbsp;Lydia Pactoli tingit arata liquor,<br>seu pedibus terras seu pontum remige carpes,<br>&nbsp;&nbsp;&nbsp;&nbsp;ibis et accepti pars eris imperii:<br>tum tibi si qua mei veniet non immemor hora,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</font><br>&nbsp;&nbsp;&nbsp;&nbsp;vivere me duro sidere certus eris.
</p>

<p class=shortborder></p>

<p>
<a name="7"></a><b>VII</B>
</p>

<p>
Dum tibi Cadmeae dicuntur, Pontice, Thebae<br>&nbsp;&nbsp;&nbsp;&nbsp;armaque fraternae tristia militiae,<br>atque, ita sim felix, primo contendis Homero<br>&nbsp;&nbsp;&nbsp;&nbsp;(sint modo fata tuis mollia carminibus),<br>nos, ut consuemus, nostros agitamus amores,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>&nbsp;&nbsp;&nbsp;&nbsp;atque aliquid duram quaerimus in dominam;<br>nec tantum ingenio quantum servire dolori<br>&nbsp;&nbsp;&nbsp;&nbsp;cogor et aetatis tempora dura queri.<br>hic mihi conteritur vitae modus, haec mea famast,<br>&nbsp;&nbsp;&nbsp;&nbsp;hinc cupio nomen carminis ire mei.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>me laudent doctae solum placuisse puellae,<br>&nbsp;&nbsp;&nbsp;&nbsp;Pontice, et iniustas saepe tulisse minas;<br>me legat assidue post haec neglectus amator,<br>&nbsp;&nbsp;&nbsp;&nbsp;et prosint illi cognita nostra mala.<br>te quoque si certo puer hic concusserit arcu&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>&nbsp;&nbsp;&nbsp;&nbsp;quo nollem nostros me violasse deos!&#151;<br>longe castra tibi, longe miser agmina septem<br>&nbsp;&nbsp;&nbsp;&nbsp;flebis in aeterno surda iacere situ;<br>et frustra cupies mollem componere versum,<br>&nbsp;&nbsp;&nbsp;&nbsp;nec tibi subiciet carmina serus Amor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>tum me non humilem mirabere saepe poetam,<br>&nbsp;&nbsp;&nbsp;&nbsp;tunc ego Romanis praeferar ingeniis.<br>[nec poterunt iuvenes nostro reticere sepulcro<br>&nbsp;&nbsp;&nbsp;&nbsp;'ardoris nostri magne poeta iaces.']<br>tu cave nostra tuo contemnas carmina fastu:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>&nbsp;&nbsp;&nbsp;&nbsp;saepe venit magno faenore tardus Amor.
</p>

<p class=shortborder></p>

<p>
<a name="8a"></a><b>VIIIA</B>
</p>

<p>
Tune igitur demens, nec te mea cura moratur?<br>&nbsp;&nbsp;&nbsp;&nbsp;an tibi sum gelida vilior Illyria?<br>et tibi iam tanti, quicumquest, iste videtur,<br>&nbsp;&nbsp;&nbsp;&nbsp;ut sine me vento quolibet ire velis?<br>tune audire potes vesani murmura ponti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>&nbsp;&nbsp;&nbsp;&nbsp;fortis, et in dura nave iacere potes?<br>tu pedibus teneris positas fulcire pruinas,<br>&nbsp;&nbsp;&nbsp;&nbsp;tu potes insolitas, Cynthia, ferre nives?<br>o utinam hibernae duplicentur tempora brumae,<br>&nbsp;&nbsp;&nbsp;&nbsp;et sit iners tardis navita Vergiliis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>nec tibi Tyrrhena solvatur funis harena,<br>&nbsp;&nbsp;&nbsp;&nbsp;neve inimica meas elevet aura preces<br>et me defixum vacua patiatur in ora&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>&nbsp;&nbsp;&nbsp;&nbsp;crudelem infesta saepe vocare manu!<br>sed quocumque modo de me, periura, mereris,<br>&nbsp;&nbsp;&nbsp;&nbsp;sit Galatea tuae non aliena viae;<br>atque ego non videam talis subsidere ventos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>13</font><br>&nbsp;&nbsp;&nbsp;&nbsp;cum tibi provectas auferet unda rates,<br>ut te felici post victa Ceraunia remo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>19</font><br>&nbsp;&nbsp;&nbsp;&nbsp;accipiat placidis Oricos aequoribus.<br>nam me non ullae poterunt corrumpere, de te<br>&nbsp;&nbsp;&nbsp;&nbsp;quin ego, vita, tuo limine verba querar;<br>nec me deficiet nautas rogitare citatos<br>&nbsp;&nbsp;&nbsp;&nbsp;'dicite, quo portu clausa puella meast?',<br>et dicam 'licet Artaciis considat in oris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>&nbsp;&nbsp;&nbsp;&nbsp;et licet Hylaeis, illa futura meast.'
</p>

<p class=shortborder></p>

<p>
<a name="8b"></a><b>VIIIB</B>
</p>

<p>
Hic erit! hic iurata manet! rumpantur iniqui!<br>&nbsp;&nbsp;&nbsp;&nbsp;vicimus: assiduas non tulit illa preces.<br>falsa licet cupidus deponat gaudia livor:<br>&nbsp;&nbsp;&nbsp;&nbsp;destitit ire novas Cynthia nostra vias.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font><br>illi carus ego et per me carissima Roma<br>&nbsp;&nbsp;&nbsp;&nbsp;dicitur, et sine me dulcia regna negat.<br>illa vel angusto mecum requiescere lecto<br>&nbsp;&nbsp;&nbsp;&nbsp;et quocumque modo maluit esse mea,<br>quam sibi dotatae regnum vetus Hippodamiae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</font><br>&nbsp;&nbsp;&nbsp;&nbsp;et quas Elis opes apta pararat equis.<br>quamvis magna daret, quamvis maiora daturus,<br>&nbsp;&nbsp;&nbsp;&nbsp;non tamen illa meos fugit avara sinus.<br>hanc ego non auro, non Indis flectere conchis,<br>&nbsp;&nbsp;&nbsp;&nbsp;sed potui blandi carminis obsequio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</font><br>sunt igitur Musae, neque amanti tardus Apollo,<br>&nbsp;&nbsp;&nbsp;&nbsp;quis ego fretus amo: Cynthia rara meast!<br>nunc mihi summa licet contingere sidera plantis:<br>&nbsp;&nbsp;&nbsp;&nbsp;sive dies seu nox venerit, illa meast!<br>nec mihi rivalis certos subducet amores:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>45</font><br>&nbsp;&nbsp;&nbsp;&nbsp;ista meam norit gloria canitiem.
</p>

<p class=shortborder></p>

<p>
<a name="9"></a><b>IX</B>
</p>

<p>
Dicebam tibi venturos, irrisor, amores,<br>&nbsp;&nbsp;&nbsp;&nbsp;nec tibi perpetuo libera verba fore:<br>ecce iaces supplexque venis ad iura puellae,<br>&nbsp;&nbsp;&nbsp;&nbsp;et tibi nunc quaevis imperat empta modo.<br>non me Chaoniae vincant in amore columbae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>&nbsp;&nbsp;&nbsp;&nbsp;dicere, quos iuvenes quaeque puella domet.<br>me dolor et lacrimae merito fecere peritum:<br>&nbsp;&nbsp;&nbsp;&nbsp;atque utinam posito dicar amore rudis!<br>quid tibi nunc misero prodest grave dicere carmen<br>&nbsp;&nbsp;&nbsp;&nbsp;aut Amphioniae moenia flere lyrae?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>plus in amore valet Mimnermi versus Homero:<br>&nbsp;&nbsp;&nbsp;&nbsp;carmina mansuetus lenia quaerit Amor.<br>i quaeso et tristis istos sepone libellos,<br>&nbsp;&nbsp;&nbsp;&nbsp;et cane quod quaevis nosse puella velit!<br>quid si non esset facilis tibi copia! nunc tu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>&nbsp;&nbsp;&nbsp;&nbsp;insanus medio flumine quaeris aquam.<br>necdum etiam palles, vero nec tangeris igni:<br>&nbsp;&nbsp;&nbsp;&nbsp;haec est venturi prima favilla mali.<br>tum magis Armenias cupies accedere tigres<br>&nbsp;&nbsp;&nbsp;&nbsp;et magis infernae vincula nosse rotae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>quam pueri totiens arcum sentire medullis<br>&nbsp;&nbsp;&nbsp;&nbsp;et nihil iratae posse negare tuae.<br>nullus Amor cuiquam facilis ita praebuit alas,<br>&nbsp;&nbsp;&nbsp;&nbsp;ut non alterna presserit ille manu.<br>nec te decipiat, quod sit satis illa parata:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>&nbsp;&nbsp;&nbsp;&nbsp;acrius illa subit, Pontice, si qua tuast,<br>quippe ubi non liceat vacuos seducere ocellos,<br>&nbsp;&nbsp;&nbsp;&nbsp;nec vigilare alio limine cedat Amor.<br>qui non ante patet, donec manus attigit ossa:<br>&nbsp;&nbsp;&nbsp;&nbsp;quisquis es, assiduas tu fuge blanditias!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font><br>illis et silices et possint cedere quercus,<br>&nbsp;&nbsp;&nbsp;&nbsp;nedum tu possis, spiritus iste levis.<br>quare, si pudor est, quam primum errata fatere:<br>&nbsp;&nbsp;&nbsp;&nbsp;dicere quo pereas saepe in amore levat.
</p>

<p class=shortborder></p>

<p>
<a name="10"></a><b>X</B>
</p>

<p>
O iucunda quies, primo cum testis amori<br>&nbsp;&nbsp;&nbsp;&nbsp;affueram vestris conscius in lacrimis!<br>o noctem meminisse mihi iucunda voluptas,<br>&nbsp;&nbsp;&nbsp;&nbsp;o quotiens votis illa vocanda meis,<br>cum te complexa morientem, Galle, puella&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>&nbsp;&nbsp;&nbsp;&nbsp;vidimus et longa ducere verba mora!<br>quamvis labentis premeret mihi somnus ocellos<br>&nbsp;&nbsp;&nbsp;&nbsp;et mediis caelo Luna ruberet equis,<br>non tamen a vestro potui secedere lusu:<br>&nbsp;&nbsp;&nbsp;&nbsp;tantus in alternis vocibus ardor erat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>sed quoniam non es veritus concredere nobis,<br>&nbsp;&nbsp;&nbsp;&nbsp;accipe commissae munera laetitiae:<br>non solum vestros didici reticere dolores,<br>&nbsp;&nbsp;&nbsp;&nbsp;est quiddam in nobis maius, amice, fide.<br>possum ego diversos iterum coniungere amantes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>&nbsp;&nbsp;&nbsp;&nbsp;et dominae tardas possum aperire fores;<br>et possum alterius curas sanare recentis,<br>&nbsp;&nbsp;&nbsp;&nbsp;nec levis in verbis est medicina meis.<br>Cynthia me docuit, semper quae cuique petenda<br>&nbsp;&nbsp;&nbsp;&nbsp;quaeque cavenda forent: non nihil egit Amor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>tu cave ne tristi cupias pugnare puellae,<br>&nbsp;&nbsp;&nbsp;&nbsp;neve superba loqui, neve tacere diu;<br>neu, si quid petiit, ingrata fronte negaris,<br>&nbsp;&nbsp;&nbsp;&nbsp;neu tibi pro vano verba benigna cadant.<br>irritata venit, quando contemnitur illa,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>&nbsp;&nbsp;&nbsp;&nbsp;nec meminit iustas ponere laesa minas:<br>at quo sis humilis magis et subiectus amori,<br>&nbsp;&nbsp;&nbsp;&nbsp;hoc magis effectu saepe fruare bono.<br>is poterit felix una remanere puella,<br>&nbsp;&nbsp;&nbsp;&nbsp;qui numquam vacuo pectore liber erit.
</p>

<p class=shortborder></p>

<p>
<a name="11"></a><b>XI</B>
</p>

<p>
Ecquid te mediis cessantem, Cynthia, Baiis,<br>&nbsp;&nbsp;&nbsp;&nbsp;qua iacet Herculeis semita litoribus,<br>et modo Thesproti mirantem subdita regno<br>&nbsp;&nbsp;&nbsp;&nbsp;proxima Misenis aequora nobilibus,<br>nostri cura subit memores adducere noctes?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>&nbsp;&nbsp;&nbsp;&nbsp;ecquis in extremo restat amore locus?<br>an te nescio quis simulatis ignibus hostis<br>&nbsp;&nbsp;&nbsp;&nbsp;sustulit e nostris, Cynthia, carminibus,<br>ut solet amoto labi custode puella,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>&nbsp;&nbsp;&nbsp;&nbsp;perfida communis nec meminisse deos?<br>atque utinam mage te remis confisa minutis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>9</font><br>&nbsp;&nbsp;&nbsp;&nbsp;parvula Lucrina cumba moretur aqua,<br>aut teneat clausam tenui Teuthrantis in unda<br>&nbsp;&nbsp;&nbsp;&nbsp;alternae facilis cedere lympha manu,<br>quam vacet alterius blandos audire susurros<br>&nbsp;&nbsp;&nbsp;&nbsp;molliter in tacito litore compositam!<br>non quia perspecta non es mihi cognita fama,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>17</font><br>&nbsp;&nbsp;&nbsp;&nbsp;sed quod in hac omnis parte timetur amor.<br>ignosces igitur, si quid tibi triste libelli<br>&nbsp;&nbsp;&nbsp;&nbsp;attulerint nostri: culpa timoris erit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>ah mihi non maior carae custodia matris<br>&nbsp;&nbsp;&nbsp;&nbsp;aut sine te vitae cura sit ulla meae!<br>tu mihi sola domus, tu, Cynthia, sola parentes,<br>&nbsp;&nbsp;&nbsp;&nbsp;omnia tu nostrae tempora laetitiae.<br>seu tristis veniam seu contra laetus amicis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>&nbsp;&nbsp;&nbsp;&nbsp;quicquid ero, dicam 'Cynthia causa fuit.'<br>tu modo quam primum corruptas desere Baias:<br>&nbsp;&nbsp;&nbsp;&nbsp;multis ista dabunt litora discidium,<br>litora quae fuerunt castis inimica puellis:<br>&nbsp;&nbsp;&nbsp;&nbsp;ah pereant Baiae, crimen amoris, aquae!
</p>

<p class=shortborder></p>

<p>
<a name="12"></a><b>XII</B>
</p>

<p>
Quid mihi desidiae non cessas fingere crimen,<br>&nbsp;&nbsp;&nbsp;&nbsp;quod faciat nobis Cynthia, Roma, moram?<br>tam multa illa meo divisast milia lecto,<br>&nbsp;&nbsp;&nbsp;&nbsp;quantum Hypanis Veneto dissidet Eridano;<br>nec mihi consuetos amplexu nutrit amores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>&nbsp;&nbsp;&nbsp;&nbsp;Cynthia, nec nostra dulcis in aure sonat.<br>olim gratus eram: non ullo tempore cuiquam<br>&nbsp;&nbsp;&nbsp;&nbsp;contigit ut simili posset amare fide.<br>invidiae fuimus: num me deus obruit? an quae<br>&nbsp;&nbsp;&nbsp;&nbsp;lecta Prometheis dividit herba iugis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>non sum ego qui fueram: mutat via longa puellas.<br>&nbsp;&nbsp;&nbsp;&nbsp;quantus in exiguo tempore fugit amor!<br>nunc primum longas solus cognoscere noctes<br>&nbsp;&nbsp;&nbsp;&nbsp;cogor et ipse meis auribus esse gravis.<br>felix, qui potuit praesenti flere puellae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>&nbsp;&nbsp;&nbsp;&nbsp;(non nihil aspersus gaudet Amor lacrimis),<br>aut, si despectus, potuit mutare calores<br>&nbsp;&nbsp;&nbsp;&nbsp;(sunt quoque translato gaudia servitio).<br>mi neque amare aliam neque ab hac desistere fas est:<br>&nbsp;&nbsp;&nbsp;&nbsp;Cynthia prima fuit, Cynthia finis erit.
</p>

<p class=shortborder></p>

<p>
<a name="13"></a><b>XIII</B>
</p>

<p>
Tu, quod saepe soles, nostro laetabere casu,<br>&nbsp;&nbsp;&nbsp;&nbsp;Galle, quod abrepto solus amore vacem.<br>at non ipse tuas imitabor, perfide, voces:<br>&nbsp;&nbsp;&nbsp;&nbsp;fallere te numquam, Galle, puella velit.<br>dum tibi deceptis augetur fama puellis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>&nbsp;&nbsp;&nbsp;&nbsp;certus et in nullo quaeris amore moram,<br>perditus in quadam tardis pallescere curis<br>&nbsp;&nbsp;&nbsp;&nbsp;incipis, et primo lapsus abire gradu.<br>haec erit illarum contempti poena doloris:<br>&nbsp;&nbsp;&nbsp;&nbsp;multarum miseras exiget una vices.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>haec tibi vulgaris istos compescet amores,<br>&nbsp;&nbsp;&nbsp;&nbsp;nec nova quaerendo semper amicus eris.<br>haec non sum rumore malo, non augure doctus;<br>&nbsp;&nbsp;&nbsp;&nbsp;vidi ego: me quaeso teste negare potes?<br>vidi ego te toto vinctum languescere collo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>&nbsp;&nbsp;&nbsp;&nbsp;et flere iniectis, Galle, diu manibus,<br>et cupere optatis animam deponere labris,<br>&nbsp;&nbsp;&nbsp;&nbsp;et quae deinde meus celat, amice, pudor.<br>non ego complexus potui diducere vestros:<br>&nbsp;&nbsp;&nbsp;&nbsp;tantus erat demens inter utrosque furor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>non sic Haemonio Salmonida mixtus Enipeo<br>&nbsp;&nbsp;&nbsp;&nbsp;Taenarius facili pressit amore deus,<br>nec sic caelestem flagrans amor Herculis Heben<br>&nbsp;&nbsp;&nbsp;&nbsp;sensit ab Oetaeis gaudia prima rogis.<br>una dies omnis potuit praecurrere amantes:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>&nbsp;&nbsp;&nbsp;&nbsp;nam tibi non tepidas subdidit illa faces,<br>nec tibi praeteritos passast succedere fastus,<br>&nbsp;&nbsp;&nbsp;&nbsp;nec sinet: addictum te tuus ardor aget.<br>nec mirum, cum sit Iove dignae proxima Ledae<br>&nbsp;&nbsp;&nbsp;&nbsp;et Ledae partu gratior, una tribus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font><br>illa sit Inachiis et blandior heroinis,<br>&nbsp;&nbsp;&nbsp;&nbsp;illa suis verbis cogat amare Iovem.<br>tu vero quoniam semel es periturus amore,<br>&nbsp;&nbsp;&nbsp;&nbsp;utere: non alio limine dignus eras.<br>qui tibi sit felix, quoniam novus incidit, error;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</font><br>&nbsp;&nbsp;&nbsp;&nbsp;et quotcumque voles, una sit ista tibi.
</p>

<p class=shortborder></p>

<p>
<a name="14"></a><b>XIV</B>
</p>

<p>
Tu licet abiectus Tiberina molliter unda<br>&nbsp;&nbsp;&nbsp;&nbsp;Lesbia Mentoreo vina bibas opere,<br>et modo tam celeris mireris currere lintres<br>&nbsp;&nbsp;&nbsp;&nbsp;et modo tam tardas funibus ire rates;<br>et nemus omne satas intendat vertice silvas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>&nbsp;&nbsp;&nbsp;&nbsp;urgetur quantis Caucasus arboribus;<br>non tamen ista meo valeant contendere amori:<br>&nbsp;&nbsp;&nbsp;&nbsp;nescit Amor magnis cedere divitiis.<br>nam sive optatam mecum trahit illa quietem,<br>&nbsp;&nbsp;&nbsp;&nbsp;seu facili totum ducit amore diem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>tum mihi Pactoli veniunt sub tecta liquores,<br>&nbsp;&nbsp;&nbsp;&nbsp;et legitur Rubris gemma sub aequoribus;<br>tum mihi cessuros spondent mea gaudia reges:<br>&nbsp;&nbsp;&nbsp;&nbsp;quae maneant, dum me fata perire volent!<br>nam quis divitiis adverso gaudet Amore?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>&nbsp;&nbsp;&nbsp;&nbsp;nulla mihi tristi praemia sint Venere!<br>illa potest magnas heroum infringere vires,<br>&nbsp;&nbsp;&nbsp;&nbsp;illa etiam duris mentibus esse dolor:<br>illa neque Arabium metuit transcendere limen<br>&nbsp;&nbsp;&nbsp;&nbsp;nec timet ostrino, Tulle, subire toro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>et miserum toto iuvenem versare cubili:<br>&nbsp;&nbsp;&nbsp;&nbsp;quid relevant variis serica textilibus?<br>quae mihi dum placata aderit, non ulla verebor<br>&nbsp;&nbsp;&nbsp;&nbsp;regna vel Alcinoi munera despicere.
</p>

<p class=shortborder></p>

<p>
<a name="15"></a><b>XV</B>
</p>

<p>
Saepe ego multa tuae levitatis dura timebam,<br>&nbsp;&nbsp;&nbsp;&nbsp;hac tamen excepta, Cynthia, perfidia.<br>aspice me quanto rapiat fortuna periclo!<br>&nbsp;&nbsp;&nbsp;&nbsp;tu tamen in nostro lenta timore venis;<br>et potes hesternos manibus componere crines&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>&nbsp;&nbsp;&nbsp;&nbsp;et longa faciem quaerere desidia,<br>nec minus Eois pectus variare lapillis,<br>&nbsp;&nbsp;&nbsp;&nbsp;ut formosa novo quae parat ire viro.<br>at non sic Ithaci digressu mota Calypso<br>&nbsp;&nbsp;&nbsp;&nbsp;desertis olim fleverat aequoribus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>multos illa dies incomptis maesta capillis<br>&nbsp;&nbsp;&nbsp;&nbsp;sederat, iniusto multa locuta salo,<br>et quamvis numquam post haec visura, dolebat<br>&nbsp;&nbsp;&nbsp;&nbsp;illa tamen, longae conscia laetitiae.<br>nec sic Aesoniden rapientibus anxia ventis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>17</font><br>&nbsp;&nbsp;&nbsp;&nbsp;Hypsipyle vacuo constitit in thalamo:<br>Hypsipyle nullos post illos sensit amores,<br>&nbsp;&nbsp;&nbsp;&nbsp;ut semel Haemonio tabuit hospitio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>coniugis Euadne miseros elata per ignes<br>&nbsp;&nbsp;&nbsp;&nbsp;occidit, Argivae fama pudicitiae.<br>Alphesiboea suos ultast pro coniuge fratres,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>&nbsp;&nbsp;&nbsp;&nbsp;sanguinis et cari vincula rupit amor.<br>quarum nulla tuos potuit convertere mores,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>23</font><br>&nbsp;&nbsp;&nbsp;&nbsp;tu quoque uti fieres nobilis historia.<br>desine iam revocare tuis periuria verbis,<br>&nbsp;&nbsp;&nbsp;&nbsp;Cynthia, et oblitos parce movere deos;<br>audax ah nimium, nostro dolitura periclo,<br>&nbsp;&nbsp;&nbsp;&nbsp;si quid forte tibi durius inciderit!<br>alta prius retro labentur flumina ponto,<br>&nbsp;&nbsp;&nbsp;&nbsp;annus et inversas duxerit ante vices,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font><br>quam tua sub nostro mutetur pectore cura:<br>&nbsp;&nbsp;&nbsp;&nbsp;sis quodcumque voles, non aliena tamen.<br>tam tibi ne viles isti videantur ocelli,<br>&nbsp;&nbsp;&nbsp;&nbsp;per quos saepe mihi credita perfidiast!<br>hos tu iurabas, si quid mentita fuisses,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</font><br>&nbsp;&nbsp;&nbsp;&nbsp;ut tibi suppositis exciderent manibus:<br>et contra magnum potes hos attollere Solem,<br>&nbsp;&nbsp;&nbsp;&nbsp;nec tremis admissae conscia nequitiae?<br>quis te cogebat multos pallere colores<br>&nbsp;&nbsp;&nbsp;&nbsp;et fletum invitis ducere luminibus?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</font><br>quis ego nunc pereo, similis moniturus amantes<br>&nbsp;&nbsp;&nbsp;&nbsp;non ullis tutum credere blanditiis.
</p>

<p class=shortborder></p>

<p>
<a name="16"></a><b>XVI</B>
</p>

<p>
Quae fueram magnis olim patefacta triumphis,<br>&nbsp;&nbsp;&nbsp;&nbsp;ianua Patriciae vota Pudicitiae,<br>cuius inaurati celebrarunt limina currus,<br>&nbsp;&nbsp;&nbsp;&nbsp;captorum lacrimis umida supplicibus,<br>nunc ego, nocturnis potorum saucia rixis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>&nbsp;&nbsp;&nbsp;&nbsp;pulsata indignis saepe queror manibus,<br>et mihi non desunt turpes pendere corollae<br>&nbsp;&nbsp;&nbsp;&nbsp;semper et exclusi signa iacere faces.<br>nec possum infamis dominae defendere voces,<br>&nbsp;&nbsp;&nbsp;&nbsp;nobilis obscenis tradita carminibus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>nec tamen illa suae revocatur parcere famae,<br>&nbsp;&nbsp;&nbsp;&nbsp;turpior et saecli vivere luxuria.<br>has inter gravius cogor deflere querelas,<br>&nbsp;&nbsp;&nbsp;&nbsp;supplicis a longis tristior excubiis.<br>ille meos numquam patitur requiescere postes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>&nbsp;&nbsp;&nbsp;&nbsp;arguta referens carmina blanditia:<br>'ianua vel domina penitus crudelior ipsa,<br>&nbsp;&nbsp;&nbsp;&nbsp;quid mihi tam duris clausa taces foribus?<br>cur numquam reserata meos admittis amores,<br>&nbsp;&nbsp;&nbsp;&nbsp;nescia furtivas reddere mota preces?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>nullane finis erit nostro concessa dolori,<br>&nbsp;&nbsp;&nbsp;&nbsp;turpis et in tepido limine somnus erit?<br>me mediae noctes, me sidera prona iacentem,<br>&nbsp;&nbsp;&nbsp;&nbsp;frigidaque Eoo me dolet aura gelu.<br>o utinam traiecta cava mea vocula rima&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>27</font><br>&nbsp;&nbsp;&nbsp;&nbsp;percussas dominae vertat in auriculas!<br>sit licet et saxo patientior illa Sicano,<br>&nbsp;&nbsp;&nbsp;&nbsp;sit licet et ferro durior et chalybe,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font><br>non tamen illa suos poterit compescere ocellos,<br>&nbsp;&nbsp;&nbsp;&nbsp;surget et invitis spiritus in lacrimis.<br>nunc iacet alterius felici nixa lacerto,<br>&nbsp;&nbsp;&nbsp;&nbsp;at mea nocturno verba cadunt Zephyro.<br>sed tu sola mei, tu maxima causa doloris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</font><br>&nbsp;&nbsp;&nbsp;&nbsp;victa meis numquam, ianua, muneribus,<br>tu sola humanos numquam miserata dolores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>&nbsp;&nbsp;&nbsp;&nbsp;respondes tacitis mutua cardinibus.<br>te non ulla meae laesit petulantia linguae;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>37</font><br>&nbsp;&nbsp;&nbsp;&nbsp;quae solet irato dicere tanta ioco,<br>ut me tam longa raucum patiare querela<br>&nbsp;&nbsp;&nbsp;&nbsp;sollicitas trivio pervigilare moras?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</font><br>at tibi saepe novo deduxi carmina versu,<br>&nbsp;&nbsp;&nbsp;&nbsp;osculaque innixus pressa dedi gradibus.<br>ante tuos quotiens verti me, perfida, postes,<br>&nbsp;&nbsp;&nbsp;&nbsp;debitaque occultis vota tuli manibus!'<br>haec ille et si quae miseri novistis amantes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>45</font><br>&nbsp;&nbsp;&nbsp;&nbsp;et matutinis obstrepit alitibus.<br>sic ego nunc dominae vitiis et semper amantis<br>&nbsp;&nbsp;&nbsp;&nbsp;fletibus alterna differor invidia.
</p>

<p class=shortborder></p>

<p>
<a name="17"></a><b>XVII</B>
</p>

<p>
Et merito, quoniam potui fugisse puellam,<br>&nbsp;&nbsp;&nbsp;&nbsp;nunc ego desertas alloquor alcyonas.<br>nec mihi Cassiope salvo visura carinam,<br>&nbsp;&nbsp;&nbsp;&nbsp;omniaque ingrato litore vota cadunt.<br>quin etiam absenti prosunt tibi, Cynthia, venti:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>&nbsp;&nbsp;&nbsp;&nbsp;aspice, quam saevas increpat aura minas.<br>nullane placatae veniet fortuna procellae?<br>&nbsp;&nbsp;&nbsp;&nbsp;haecine parva meum funus harena teget?<br>tu tamen in melius saevas converte querelas:<br>&nbsp;&nbsp;&nbsp;&nbsp;sat tibi sit poenae nox et iniqua vada.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>an poteris siccis mea fata reposcere ocellis,<br>&nbsp;&nbsp;&nbsp;&nbsp;ossaque nulla tuo nostra tenere sinu?<br>ah pereat, quicumque rates et vela paravit<br>&nbsp;&nbsp;&nbsp;&nbsp;primus et invito gurgite fecit iter!<br>nonne fuit levius dominae pervincere mores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>&nbsp;&nbsp;&nbsp;&nbsp;(quamvis dura, tamen rara puella fuit),<br>quam sic ignotis circumdata litora silvis<br>&nbsp;&nbsp;&nbsp;&nbsp;cernere et optatos quaerere Tyndaridas?<br>illic si qua meum sepelissent fata dolorem,<br>&nbsp;&nbsp;&nbsp;&nbsp;ultimus et posito staret amore lapis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>illa meo caros donasset funere crines,<br>&nbsp;&nbsp;&nbsp;&nbsp;molliter et tenera poneret ossa rosa;<br>illa meum extremo clamasset pulvere nomen,<br>&nbsp;&nbsp;&nbsp;&nbsp;ut mihi non ullo pondere terra foret.<br>at vos, aequoreae formosa Doride natae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>&nbsp;&nbsp;&nbsp;&nbsp;candida felici solvite vela choro:<br>si quando vestras labens Amor attigit undas,<br>&nbsp;&nbsp;&nbsp;&nbsp;mansuetis socio parcite litoribus.
</p>

<p class=shortborder></p>

<p>
<a name="18"></a><b>XVIII</B>
</p>

<p>
Haec certe deserta loca et taciturna querenti,<br>&nbsp;&nbsp;&nbsp;&nbsp;et vacuum Zephyri possidet aura nemus.<br>hic licet occultos proferre impune dolores,<br>&nbsp;&nbsp;&nbsp;&nbsp;si modo sola queant saxa tenere fidem.<br>unde tuos primum repetam, mea Cynthia, fastus?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>&nbsp;&nbsp;&nbsp;&nbsp;quod mihi das flendi, Cynthia, principium?<br>qui modo felicis inter numerabar amantes,<br>&nbsp;&nbsp;&nbsp;&nbsp;nunc in amore tuo cogor habere notam.<br>quid tantum merui? quae te mihi crimina mutant?<br>&nbsp;&nbsp;&nbsp;&nbsp;an nova tristitiae causa puella tuae?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>sic mihi te referas, levis, ut non altera nostro<br>&nbsp;&nbsp;&nbsp;&nbsp;limine formosos intulit ulla pedes.<br>quamvis multa tibi dolor hic meus aspera debet,<br>&nbsp;&nbsp;&nbsp;&nbsp;non ita saeva tamen venerit ira mea,<br>ut tibi sim merito semper furor, et tua flendo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>&nbsp;&nbsp;&nbsp;&nbsp;lumina deiectis turpia sint lacrimis.<br>an quia parva damus mutato signa colore,<br>&nbsp;&nbsp;&nbsp;&nbsp;et non ulla meo clamat in ore fides?<br>vos eritis testes, si quos habet arbor amores,<br>&nbsp;&nbsp;&nbsp;&nbsp;fagus et Arcadio pinus amica deo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>ah quotiens vestras resonant mea verba sub umbras,<br>&nbsp;&nbsp;&nbsp;&nbsp;scribitur et teneris Cynthia corticibus!<br>ah tua quot peperit nobis iniuria curas,<br>&nbsp;&nbsp;&nbsp;&nbsp;quae solum tacitis cognita sunt foribus!<br>omnia consuevi timidus perferre superbae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>&nbsp;&nbsp;&nbsp;&nbsp;iussa neque arguto facta dolore queri.<br>pro quo continui montes et frigida rupes<br>&nbsp;&nbsp;&nbsp;&nbsp;et datur inculto tramite dura quies;<br>et quodcumque meae possunt narrare querelae,<br>&nbsp;&nbsp;&nbsp;&nbsp;cogor ad argutas dicere solus aves.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font><br>sed qualiscumque's, resonent mihi 'Cynthia' silvae,<br>&nbsp;&nbsp;&nbsp;&nbsp;nec deserta tuo nomine saxa vacent.
</p>

<p class=shortborder></p>

<p>
<a name="19"></a><b>XIX</B>
</p>

<p>
Non ego nunc tristis vereor, mea Cynthia, Manes,<br>&nbsp;&nbsp;&nbsp;&nbsp;nec moror extremo debita fata rogo;<br>sed ne forte tuo careat mihi funus amore,<br>&nbsp;&nbsp;&nbsp;&nbsp;hic timor est ipsis durior exsequiis.<br>non adeo leviter nostris puer haesit ocellis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>&nbsp;&nbsp;&nbsp;&nbsp;ut meus oblito pulvis amore vacet.<br>illic Phylacides iucundae coniugis heros<br>&nbsp;&nbsp;&nbsp;&nbsp;non potuit caecis immemor esse locis,<br>sed cupidus falsis attingere gaudia palmis<br>&nbsp;&nbsp;&nbsp;&nbsp;Thessalis antiquam venerat umbra domum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>illic quidquid ero, semper tua dicar imago:<br>&nbsp;&nbsp;&nbsp;&nbsp;traicit et fati litora magnus amor.<br>illic formosae veniant chorus heroinae,<br>&nbsp;&nbsp;&nbsp;&nbsp;quas dedit Argivis Dardana praeda viris:<br>quarum nulla tua fuerit mihi, Cynthia, forma&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>&nbsp;&nbsp;&nbsp;&nbsp;gratior et (Tellus hoc ita iusta sinat)<br>quamvis te longae remorentur fata senectae,<br>&nbsp;&nbsp;&nbsp;&nbsp;cara tamen lacrimis ossa futura meis.<br>quae tu viva mea possis sentire favilla!<br>&nbsp;&nbsp;&nbsp;&nbsp;tum mihi non ullo mors sit amara loco.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>quam vereor, ne te contempto, Cynthia, busto<br>&nbsp;&nbsp;&nbsp;&nbsp;abstrahat a nostro pulvere iniquus Amor,<br>cogat et invitam lacrimas siccare cadentis!<br>&nbsp;&nbsp;&nbsp;&nbsp;flectitur assiduis certa puella minis.<br>quare, dum licet, inter nos laetemur amantes:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>&nbsp;&nbsp;&nbsp;&nbsp;non satis est ullo tempore longus amor.
</p>

<p class=shortborder></p>

<p>
<a name="20"></a><b>XX</B>
</p>

<p>
Hoc pro continuo te, Galle, monemus amore,<br>&nbsp;&nbsp;&nbsp;&nbsp;quod tibi ne vacuo defluat ex animo:<br>saepe imprudenti fortuna occurrit amanti:<br>&nbsp;&nbsp;&nbsp;&nbsp;crudelis Minyis sic erat Ascanius.<br>est tibi non infra specie, non nomine dispar,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>&nbsp;&nbsp;&nbsp;&nbsp;Theiodamanteo proximus ardor Hylae:<br>huic tu, sive leges Umbrae rate flumina silvae,<br>&nbsp;&nbsp;&nbsp;&nbsp;sive Aniena tuos tinxerit unda pedes,<br>sive Gigantei spatiabere litoris ora,<br>&nbsp;&nbsp;&nbsp;&nbsp;sive ubicumque vago fluminis hospitio,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font><br>Nympharum semper cupidas defende rapinas<br>&nbsp;&nbsp;&nbsp;&nbsp;(non minor Ausoniis est amor Adryasin);<br>ne tibi sit duros montes et frigida saxa,<br>&nbsp;&nbsp;&nbsp;&nbsp;Galle, neque expertos semper adire lacus.<br>quae miser ignotis error perpessus in oris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font><br>&nbsp;&nbsp;&nbsp;&nbsp;Herculis indomito fleverat Ascanio.<br>namque ferunt olim Pagasae navalibus Argo<br>&nbsp;&nbsp;&nbsp;&nbsp;egressam longe Phasidos isse viam,<br>et iam praeteritis labentem Athamantidos undis<br>&nbsp;&nbsp;&nbsp;&nbsp;Mysorum scopulis applicuisse ratem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font><br>hic manus heroum, placidis ut constitit oris,<br>&nbsp;&nbsp;&nbsp;&nbsp;mollia composita litora fronde tegit.<br>at comes invicti iuvenis processerat ultra<br>&nbsp;&nbsp;&nbsp;&nbsp;raram sepositi quaerere fontis aquam.<br>hunc duo sectati fratres, Aquilonia proles&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font><br>&nbsp;&nbsp;&nbsp;&nbsp;(nunc superat Zetes, nunc superat Calais),<br>oscula suspensis instabant carpere plantis,<br>&nbsp;&nbsp;&nbsp;&nbsp;oscula et alterna ferre supina fuga.<br>ille sed extrema pendentes ludit in ala<br>&nbsp;&nbsp;&nbsp;&nbsp;et volucris ramo summovet insidias.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</font><br>iam Pandioniae cessit genus Orithyiae:<br>&nbsp;&nbsp;&nbsp;&nbsp;ah dolor! ibat Hylas, ibat Hamadryasin.<br>hic erat Arganthi Pege sub vertice montis,<br>&nbsp;&nbsp;&nbsp;&nbsp;grata domus Nymphis umida Thyniasin,<br>quam supra nulli pendebant debita curae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</font><br>&nbsp;&nbsp;&nbsp;&nbsp;roscida desertis poma sub arboribus,<br>et circum irriguo surgebant lilia prato<br>&nbsp;&nbsp;&nbsp;&nbsp;candida purpureis mixta papaveribus.<br>quae modo decerpens tenero pueriliter ungui<br>&nbsp;&nbsp;&nbsp;&nbsp;proposito florem praetulit officio,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</font><br>et modo formosis incumbens nescius undis<br>&nbsp;&nbsp;&nbsp;&nbsp;errorem blandis tardat imaginibus.<br>tandem haurire parat demissis flumina palmis<br>&nbsp;&nbsp;&nbsp;&nbsp;innixus dextro plena trahens umero.<br>cuius ut accensae Dryades candore puellae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>45</font><br>&nbsp;&nbsp;&nbsp;&nbsp;miratae solitos destituere choros<br>prolapsum et leviter facili traxere liquore,<br>&nbsp;&nbsp;&nbsp;&nbsp;tum sonitum rapto corpore fecit Hylas.<br>cui procul Alcides ter 'Hyla!' respondet: at illi<br>&nbsp;&nbsp;&nbsp;&nbsp;nomen ab extremis montibus aura refert.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>50</font><br>his, o Galle, tuos monitus servabis amores,<br>&nbsp;&nbsp;&nbsp;&nbsp;formosum ni vis perdere rursus Hylan.
</p>

<p class=shortborder></p>

<p>
<a name="21"></a><b>XXI</B>
</p>

<p>
Tu, qui consortem properas evadere casum,<br>&nbsp;&nbsp;&nbsp;&nbsp;miles ab Etruscis saucius aggeribus,<br>quid nostro gemitu turgentia lumina torques?<br>&nbsp;&nbsp;&nbsp;&nbsp;pars ego sum vestrae proxima militiae.<br>sic te servato possint gaudere parentes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>&nbsp;&nbsp;&nbsp;&nbsp;haec soror acta tuis sentiat e lacrimis:<br>Gallum per medios ereptum Caesaris enses<br>&nbsp;&nbsp;&nbsp;&nbsp;effugere ignotas non potuisse manus;<br>et quaecumque super dispersa invenerit ossa<br>&nbsp;&nbsp;&nbsp;&nbsp;montibus Etruscis, haec sciat esse mea.
</p>

<p class=shortborder></p>

<p>
<a name="22"></a><b>XXII</B>
</p>

<p>
Qualis et unde genus, qui sint mihi, Tulle, Penates,<br>&nbsp;&nbsp;&nbsp;&nbsp;quaeris pro nostra semper amicitia.<br>si Perusina tibi patriae sunt nota sepulcra,<br>&nbsp;&nbsp;&nbsp;&nbsp;Italiae duris funera temporibus,<br>cum Romana suos egit discordia cives&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font><br>&nbsp;&nbsp;&nbsp;&nbsp;sic mihi praecipue, pulvis Etrusca, dolor,<br>tu proiecta mei perpessa's membra propinqui,<br>&nbsp;&nbsp;&nbsp;&nbsp;tu nullo miseri contegis ossa solo&#151;<br>proxima suppositos contingens Umbria campos<br>&nbsp;&nbsp;&nbsp;&nbsp;me genuit terris fertilis uberibus.
</p>

<p class=border></P>

<p>
<table border=0 cellspacing=15 cellpadding=0 align=center>
<tr>
	<td><a href="prop.html">Propertius</A>
	<td><a href="index.html">The Latin Library</A>
	<td><a href="classics.html">The Classics Page</A>
</TABLE>
</p>
</BODY></HTML>