<!DOCTYPE HTML PUBLIC "-//W3C//DTD HTML 4.01//EN" "http://www.w3.org/TR/html4/strict.dtd">
<html>
	<head>
		<title>
			Juvenal VI
		</title>

		<meta http-equiv="Content-Type" content="text/html; charset=utf-8">
		
		<link rel="shortcut icon" href="http://www.thelatinlibrary.com/icon.ico">
		
		<link rel="StyleSheet" href="http://www.thelatinlibrary.com/latinlibrary.css">
		<link rel="StyleSheet" href="http://www.thelatinlibrary.com/latinlibrary_print.css" media="print">
	</head>
	
<body>

<div class="page_wrapper">

<h1>D. IVNI IVVENALIS SATVRA VI</h1>

<p class="poem">
Credo Pudicitiam Saturno rege moratam<BR> 
 in terris uisamque diu, cum frigida paruas<BR> 
praeberet spelunca domos ignemque laremque<BR> 
et pecus et dominos communi clauderet umbra,<BR> 
siluestrem montana torum cum sterneret uxor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR> 
frondibus et culmo uicinarumque ferarum<BR> 
pellibus, haut similis tibi, Cynthia, nec tibi, cuius<BR> 
turbauit nitidos extinctus passer ocellos,<BR> 
sed potanda ferens infantibus ubera magnis<BR> 
et saepe horridior glandem ructante marito.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR> 
quippe aliter tunc orbe nouo caeloque recenti<BR> 
uiuebant homines, qui rupto robore nati<BR> 
compositiue luto nullos habuere parentes.<BR> 
multa Pudicitiae ueteris uestigia forsan<BR> 
aut aliqua exstiterint et sub Ioue, sed Ioue nondum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR> 
barbato, nondum Graecis iurare paratis<BR> 
per caput alterius, cum furem nemo timeret<BR> 
caulibus ac pomis et aperto uiueret horto.<BR> 
paulatim deinde ad superos Astraea recessit<BR> 
hac comite, atque duae pariter fugere sorores.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT><BR> 
anticum et uetus est alienum, Postume, lectum<BR> 
concutere atque sacri genium contemnere fulcri.<BR> 
omne aliud crimen mox ferrea protulit aetas:<BR> 
uiderunt primos argentea saecula moechos.<BR> 
conuentum tamen et pactum et sponsalia nostra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR> 
tempestate paras iamque a tonsore magistro<BR> 
pecteris et digito pignus fortasse dedisti?<BR> 
certe sanus eras. uxorem, Postume, ducis?<BR> 
dic qua Tisiphone, quibus exagitere colubris.<BR> 
ferre potes dominam saluis tot restibus ullam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</FONT><BR> 
cum pateant altae caligantesque fenestrae,<BR> 
cum tibi uicinum se praebeat Aemilius pons?<BR> 
aut si de multis nullus placet exitus, illud<BR> 
nonne putas melius, quod tecum pusio dormit?<BR> 
pusio, qui noctu non litigat, exigit a te&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</FONT><BR> 
nulla iacens illic munuscula, nec queritur quod<BR> 
et lateri parcas nec quantum iussit anheles.<BR>
&nbsp;&nbsp;&nbsp;&nbsp;&nbsp;sed placet Vrsidio lex Iulia: tollere dulcem<BR> 
cogitat heredem, cariturus turture magno<BR> 
mullorumque iubis et captatore macello.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</FONT><BR> 
quid fieri non posse putes, si iungitur ulla<BR> 
Vrsidio? si moechorum notissimus olim<BR> 
stulta maritali iam porrigit ora capistro,<BR> 
quem totiens texit perituri cista Latini?<BR> 
quid quod et antiquis uxor de moribus illi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>45</FONT><BR> 
quaeritur? o medici, nimiam pertundite uenam.<BR> 
delicias hominis! Tarpeium limen adora<BR> 
pronus et auratam Iunoni caede iuuencam,<BR> 
si tibi contigerit capitis matrona pudici.<BR> 
paucae adeo Cereris uittas contingere dignae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>50</FONT><BR> 
quarum non timeat pater oscula. necte coronam<BR> 
postibus et densos per limina tende corymbos.<BR> 
unus Hiberinae uir sufficit? ocius illud<BR> 
extorquebis, ut haec oculo contenta sit uno.<BR> 
magna tamen fama est cuiusdam rure paterno&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>55</FONT><BR> 
uiuentis. uiuat Gabiis ut uixit in agro,<BR> 
uiuat Fidenis, et agello cedo paterno.<BR> 
quis tamen adfirmat nil actum in montibus aut in<BR> 
speluncis? adeo senuerunt Iuppiter et Mars?<BR>
&nbsp;&nbsp;&nbsp;&nbsp;&nbsp;porticibusne tibi monstratur femina uoto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>60</FONT><BR> 
digna tuo? cuneis an habent spectacula totis<BR> 
quod securus ames quodque inde excerpere possis?<BR> 
chironomon Ledam molli saltante Bathyllo<BR> 
Tuccia uesicae non imperat, Apula gannit,<BR> 
[sicut in amplexu, subito et miserabile longum.]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>65</FONT><BR> 
attendit Thymele: Thymele tunc rustica discit.<BR> 
ast aliae, quotiens aulaea recondita cessant,<BR> 
et uacuo clusoque sonant fora sola theatro,<BR> 
atque a plebeis longe Megalesia, tristes<BR> 
personam thyrsumque tenent et subligar Acci.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>70</FONT><BR> 
Vrbicus exodio risum mouet Atellanae<BR> 
gestibus Autonoes, hunc diligit Aelia pauper.<BR> 
soluitur his magno comoedi fibula, sunt quae<BR> 
Chrysogonum cantare uetent, Hispulla tragoedo<BR> 
gaudet: an expectas ut Quintilianus ametur?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>75</FONT><BR> 
accipis uxorem de qua citharoedus Echion<BR> 
aut Glaphyrus fiat pater Ambrosiusque choraules.<BR> 
longa per angustos figamus pulpita uicos,<BR> 
ornentur postes et grandi ianua lauro,<BR> 
ut testudineo tibi, Lentule, conopeo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>80</FONT><BR> 
nobilis Euryalum murmillonem exprimat infans.<BR> 
nupta senatori comitata est Eppia ludum<BR> 
ad Pharon et Nilum famosaque moenia Lagi<BR> 
prodigia et mores urbis damnante Canopo.<BR> 
inmemor illa domus et coniugis atque sororis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>85</FONT><BR> 
nil patriae indulsit, plorantisque improba natos<BR> 
utque magis stupeas ludos Paridemque reliquit.<BR> 
sed quamquam in magnis opibus plumaque paterna<BR> 
et segmentatis dormisset paruula cunis,<BR> 
contempsit pelagus; famam contempserat olim,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>90</FONT><BR> 
cuius apud molles minima est iactura cathedras.<BR> 
Tyrrhenos igitur fluctus lateque sonantem<BR> 
pertulit Ionium constanti pectore, quamuis<BR> 
mutandum totiens esset mare. iusta pericli<BR> 
si ratio est et honesta, timent pauidoque gelantur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>95</FONT><BR> 
pectore nec tremulis possunt insistere plantis:<BR> 
fortem animum praestant rebus quas turpiter audent.<BR> 
si iubeat coniunx, durum est conscendere nauem,<BR> 
tunc sentina grauis, tunc summus uertitur aer:<BR> 
quae moechum sequitur, stomacho ualet. illa maritum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>100</FONT><BR> 
conuomit, haec inter nautas et prandet et errat<BR> 
per puppem et duros gaudet tractare rudentis.<BR> 
qua tamen exarsit forma, qua capta iuuenta<BR> 
Eppia? quid uidit propter quod ludia dici<BR> 
sustinuit? nam Sergiolus iam radere guttur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>105</FONT><BR> 
coeperat et secto requiem sperare lacerto;<BR> 
praeterea multa in facie deformia, sicut<BR> 
attritus galea mediisque in naribus ingens<BR> 
gibbus et acre malum semper stillantis ocelli.<BR> 
sed gladiator erat. facit hoc illos Hyacinthos;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>110</FONT><BR> 
hoc pueris patriaeque, hoc praetulit illa sorori<BR> 
atque uiro. ferrum est quod amant. hic Sergius idem<BR> 
accepta rude coepisset Veiiento uideri.<BR>
&nbsp;&nbsp;&nbsp;&nbsp;&nbsp;quid priuata domus, quid fecerit Eppia, curas?<BR> 
respice riuales diuorum, Claudius audi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>115</FONT><BR> 
quae tulerit. dormire uirum cum senserat uxor,<BR> 
sumere nocturnos meretrix Augusta cucullos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>118</FONT><BR> 
ausa Palatino et tegetem praeferre cubili&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>117</FONT><BR> 
linquebat comite ancilla non amplius una.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>119</FONT><BR> 
sed nigrum flauo crinem abscondente galero<BR> 
intrauit calidum ueteri centone lupanar<BR> 
et cellam uacuam atque suam; tunc nuda papillis<BR> 
prostitit auratis titulum mentita Lyciscae<BR> 
ostenditque tuum, generose Britannice, uentrem.<BR> 
excepit blanda intrantis atque aera poposcit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>125</FONT><BR> 
[continueque iacens cunctorum absorbuit ictus.]<BR> 
mox lenone suas iam dimittente puellas<BR> 
tristis abit, et quod potuit tamen ultima cellam<BR> 
clausit, adhuc ardens rigidae tentigine uoluae,<BR> 
et lassata uiris necdum satiata recessit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>130</FONT><BR> 
obscurisque genis turpis fumoque lucernae<BR> 
foeda lupanaris tulit ad puluinar odorem.<BR> 
hippomanes carmenque loquar coctumque uenenum<BR> 
priuignoque datum? faciunt grauiora coactae<BR> 
imperio sexus minimumque libidine peccant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>135</FONT><BR> 
&nbsp;&nbsp;&nbsp;&nbsp;&nbsp;'optima sed quare Caesennia teste marito?'<BR> 
bis quingena dedit. tanti uocat ille pudicam,<BR> 
nec pharetris Veneris macer est aut lampade feruet:<BR> 
inde faces ardent, ueniunt a dote sagittae.<BR> 
libertas emitur. coram licet innuat atque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>140</FONT><BR> 
rescribat: uidua est, locuples quae nupsit auaro.<BR>
&nbsp;&nbsp;&nbsp;&nbsp;&nbsp;'cur desiderio Bibulae Sertorius ardet?'<BR> 
si uerum excutias, facies non uxor amatur.<BR> 
tres rugae subeant et se cutis arida laxet,<BR> 
fiant obscuri dentes oculique minores,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>145</FONT><BR> 
'collige sarcinulas' dicet libertus 'et exi.<BR> 
iam grauis es nobis et saepe emungeris. exi<BR> 
ocius et propera. sicco uenit altera naso.'<BR> 
interea calet et regnat poscitque maritum<BR> 
pastores et ouem Canusinam ulmosque Falernas&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>150</FONT><BR> 
quantulum in hoc!&#151;pueros omnes, ergastula tota,<BR> 
quodque domi non est, sed habet uicinus, ematur.<BR> 
mense quidem brumae, cum iam mercator Iason<BR> 
clausus et armatis obstat casa candida nautis,<BR> 
grandia tolluntur crystallina, maxima rursus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>155</FONT><BR> 
murrina, deinde adamas notissimus et Beronices<BR> 
in digito factus pretiosior. hunc dedit olim<BR> 
barbarus incestae, dedit hunc Agrippa sorori,<BR> 
obseruant ubi festa mero pede sabbata reges<BR> 
et uetus indulget senibus clementia porcis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>160</FONT><BR> 
&nbsp;&nbsp;&nbsp;&nbsp;&nbsp;'nullane de tantis gregibus tibi digna uidetur?'<BR> 
sit formonsa, decens, diues, fecunda, uetustos<BR> 
porticibus disponat auos, intactior omni<BR> 
crinibus effusis bellum dirimente Sabina,<BR> 
rara auis in terris nigroque simillima cycno,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>165</FONT><BR> 
quis feret uxorem cui constant omnia? malo,<BR> 
malo Venustinam quam te, Cornelia, mater<BR> 
Gracchorum, si cum magnis uirtutibus adfers<BR> 
grande supercilium et numeras in dote triumphos.<BR> 
tolle tuum, precor, Hannibalem uictumque Syphacem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>170</FONT><BR> 
in castris et cum tota Carthagine migra.<BR> 
'parce, precor, Paean, et tu, dea, pone sagittas;<BR> 
nil pueri faciunt, ipsam configite matrem'<BR> 
Amphion clamat, sed Paean contrahit arcum.<BR> 
extulit ergo greges natorum ipsumque parentem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>175</FONT><BR> 
dum sibi nobilior Latonae gente uidetur<BR> 
atque eadem scrofa Niobe fecundior alba.<BR> 
quae tanti grauitas, quae forma, ut se tibi semper<BR> 
inputet? huius enim rari summique uoluptas<BR> 
nulla boni, quotiens animo corrupta superbo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>180</FONT><BR> 
plus aloes quam mellis habet. quis deditus autem<BR> 
usque adeo est, ut non illam quam laudibus effert<BR> 
horreat inque diem septenis oderit horis?<BR>
&nbsp;&nbsp;&nbsp;&nbsp;&nbsp;quaedam parua quidem, sed non toleranda maritis.<BR> 
nam quid rancidius quam quod se non putat ulla&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>185</FONT><BR> 
formosam nisi quae de Tusca Graecula facta est,<BR> 
de Sulmonensi mera Cecropis? omnia Graece:<BR> 
[cum sit turpe magis nostris nescire Latine.]<BR> 
hoc sermone pauent, hoc iram, gaudia, curas,<BR> 
hoc cuncta effundunt animi secreta. quid ultra?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>190</FONT><BR> 
concumbunt Graece. dones tamen ista puellis,<BR> 
tune etiam, quam sextus et octogensimus annus<BR> 
pulsat, adhuc Graece? non est hic sermo pudicus<BR> 
in uetula. quotiens lasciuum interuenit illud<BR> 
<I>zoe kai psyche</I>, modo sub lodice relictis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>195</FONT><BR> 
uteris in turba. quod enim non excitet inguen<BR> 
uox blanda et nequam? digitos habet. ut tamen omnes<BR> 
subsidant pinnae, dicas haec mollius Haemo<BR> 
quamquam et Carpophoro, facies tua conputat annos.<BR>
&nbsp;&nbsp;&nbsp;&nbsp;&nbsp;si tibi legitimis pactam iunctamque tabellis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>200</FONT><BR> 
non es amaturus, ducendi nulla uidetur<BR> 
causa, nec est quare cenam et mustacea perdas<BR> 
labente officio crudis donanda, nec illud<BR> 
quod prima pro nocte datur, cum lance beata<BR> 
Dacicus et scripto radiat Germanicus auro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>205</FONT><BR> 
si tibi simplicitas uxoria, deditus uni<BR> 
est animus, summitte caput ceruice parata<BR> 
ferre iugum. nullam inuenies quae parcat amanti.<BR> 
ardeat ipsa licet, tormentis gaudet amantis<BR> 
et spoliis; igitur longe minus utilis illi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>210</FONT><BR> 
uxor, quisquis erit bonus optandusque maritus.<BR> 
nil umquam inuita donabis coniuge, uendes<BR> 
hac obstante nihil, nihil haec si nolet emetur.<BR> 
haec dabit affectus: ille excludatur amicus<BR> 
iam senior, cuius barbam tua ianua uidit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>215</FONT><BR> 
testandi cum sit lenonibus atque lanistis<BR> 
libertas et iuris idem contingat harenae,<BR> 
non unus tibi riualis dictabitur heres.<BR> 
'pone crucem seruo.' 'meruit quo crimine seruus<BR> 
supplicium? quis testis adest? quis detulit? audi;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>220</FONT><BR> 
nulla umquam de morte hominis cunctatio longa est.'<BR> 
'o demens, ita seruus homo est? nil fecerit, esto:<BR> 
hoc uolo, sic iubeo, sit pro ratione uoluntas.'<BR> 
imperat ergo uiro. sed mox haec regna relinquit<BR> 
permutatque domos et flammea conterit; inde&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>225</FONT><BR> 
auolat et spreti repetit uestigia lecti.<BR> 
ornatas paulo ante fores, pendentia linquit<BR> 
uela domus et adhuc uirides in limine ramos.<BR> 
sic crescit numerus, sic fiunt octo mariti<BR> 
quinque per autumnos, titulo res digna sepulcri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>230</FONT><BR> 
&nbsp;&nbsp;&nbsp;&nbsp;&nbsp;desperanda tibi salua concordia socru.<BR> 
illa docet spoliis nudi gaudere mariti,<BR> 
illa docet missis a corruptore tabellis<BR> 
nil rude nec simplex rescribere, decipit illa<BR> 
custodes aut aere domat. tum corpore sano&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>235</FONT><BR> 
aduocat Archigenen onerosaque pallia iactat.<BR> 
abditus interea latet et secretus adulter<BR> 
inpatiensque morae silet et praeputia ducit.<BR> 
scilicet expectas ut tradat mater honestos<BR> 
atque alios mores quam quos habet? utile porro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>240</FONT><BR> 
filiolam turpi uetulae producere turpem.<BR>
&nbsp;&nbsp;&nbsp;&nbsp;&nbsp;nulla fere causa est in qua non femina litem<BR> 
mouerit. accusat Manilia, si rea non est.<BR> 
conponunt ipsae per se formantque libellos,<BR> 
principium atque locos Celso dictare paratae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>245</FONT><BR> 
&nbsp;&nbsp;&nbsp;&nbsp;&nbsp;endromidas Tyrias et femineum ceroma<BR> 
quis nescit, uel quis non uidit uulnera pali,<BR> 
quem cauat adsiduis rudibus scutoque lacessit<BR> 
atque omnis implet numeros dignissima prorsus<BR> 
Florali matrona tuba, nisi si quid in illo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>250</FONT><BR> 
pectore plus agitat ueraeque paratur harenae?<BR> 
quem praestare potest mulier galeata pudorem,<BR> 
quae fugit a sexu? uires amat. haec tamen ipsa<BR> 
uir nollet fieri; nam quantula nostra uoluptas!<BR> 
quale decus, rerum si coniugis auctio fiat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>255</FONT><BR> 
balteus et manicae et cristae crurisque sinistri<BR> 
dimidium tegimen! uel si diuersa mouebit<BR> 
proelia, tu felix ocreas uendente puella.<BR> 
hae sunt quae tenui sudant in cyclade, quarum<BR> 
delicias et panniculus bombycinus urit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>260</FONT><BR> 
aspice quo fremitu monstratos perferat ictus<BR> 
et quanto galeae curuetur pondere, quanta<BR> 
poplitibus sedeat quam denso fascia libro,<BR> 
et ride positis scaphium cum sumitur armis.<BR> 
dicite uos, neptes Lepidi caeciue Metelli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>265</FONT><BR> 
Gurgitis aut Fabii, quae ludia sumpserit umquam<BR> 
hos habitus? quando ad palum gemat uxor Asyli?<BR>
&nbsp;&nbsp;&nbsp;&nbsp;&nbsp;semper habet lites alternaque iurgia lectus<BR> 
in quo nupta iacet; minimum dormitur in illo.<BR> 
tum grauis illa uiro, tunc orba tigride peior,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>270</FONT><BR> 
cum simulat gemitus occulti conscia facti,<BR> 
aut odit pueros aut ficta paelice plorat<BR> 
uberibus semper lacrimis semperque paratis<BR> 
in statione sua atque expectantibus illam,<BR> 
quo iubeat manare modo. tu credis amorem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>275</FONT><BR> 
tu tibi tunc, uruca, places fletumque labellis<BR> 
exorbes, quae scripta et quot lecture tabellas<BR> 
si tibi zelotypae retegantur scrinia moechae!<BR> 
sed iacet in serui complexibus aut equitis. dic,<BR> 
dic aliquem sodes hic, Quintiliane, colorem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>280</FONT><BR> 
haeremus. dic ipsa. 'olim conuenerat' inquit<BR> 
'ut faceres tu quod uelles, nec non ego possem<BR> 
indulgere mihi. clames licet et mare caelo<BR> 
confundas, homo sum.' nihil est audacius illis<BR> 
deprensis: iram atque animos a crimine sumunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>285</FONT><BR> 
&nbsp;&nbsp;&nbsp;&nbsp;&nbsp;unde haec monstra tamen uel quo de fonte requiris?<BR> 
praestabat castas humilis fortuna Latinas<BR> 
quondam, nec uitiis contingi parua sinebant<BR> 
tecta labor somnique breues et uellere Tusco<BR> 
uexatae duraeque manus ac proximus urbi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>290</FONT><BR> 
Hannibal et stantes Collina turre mariti.<BR> 
nunc patimur longae pacis mala, saeuior armis<BR> 
luxuria incubuit uictumque ulciscitur orbem.<BR> 
nullum crimen abest facinusque libidinis ex quo<BR> 
paupertas Romana perit. hinc fluxit ad istos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>295</FONT><BR> 
et Sybaris colles, hinc et Rhodos et Miletos<BR> 
atque coronatum et petulans madidumque Tarentum.<BR> 
prima peregrinos obscena pecunia mores<BR> 
intulit, et turpi fregerunt saecula luxu<BR> 
diuitiae molles. quid enim uenus ebria curat?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>300</FONT><BR> 
inguinis et capitis quae sint discrimina nescit<BR> 
grandia quae mediis iam noctibus ostrea mordet,<BR> 
cum perfusa mero spumant unguenta Falerno,<BR> 
cum bibitur concha, cum iam uertigine tectum<BR> 
ambulat et geminis exsurgit mensa lucernis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>305</FONT><BR> 
i nunc et dubita qua sorbeat aera sanna<BR> 
Maura, Pudicitiae ueterem cum praeterit aram,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>308</FONT><BR> 
Tullia quid dicat, notae collactea Maurae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>307</FONT><BR> 
noctibus hic ponunt lecticas, micturiunt hic&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>309</FONT><BR> 
effigiemque deae longis siphonibus implent<BR> 
inque uices equitant ac Luna teste mouentur,<BR> 
inde domos abeunt: tu calcas luce reuersa<BR> 
coniugis urinam magnos uisurus amicos.<BR> 
nota bonae secreta deae, cum tibia lumbos<BR> 
incitat et cornu pariter uinoque feruntur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>315</FONT><BR> 
attonitae crinemque rotant ululantque Priapi<BR> 
maenades. o quantus tunc illis mentibus ardor<BR> 
concubitus, quae uox saltante libidine, quantus<BR> 
ille meri ueteris per crura madentia torrens!<BR> 
lenonum ancillas posita Saufeia corona&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>320</FONT><BR> 
prouocat et tollit pendentis praemia coxae,<BR> 
ipsa Medullinae fluctum crisantis adorat:<BR> 
palma inter dominas, uirtus natalibus aequa.<BR> 
nil ibi per ludum simulabitur, omnia fient<BR> 
ad uerum, quibus incendi iam frigidus aeuo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>325</FONT><BR> 
Laomedontiades et Nestoris hirnea possit.<BR> 
tunc prurigo morae inpatiens, tum femina simplex,<BR> 
ac pariter toto repetitus clamor ab antro<BR> 
'iam fas est, admitte uiros.' dormitat adulter,<BR> 
illa iubet sumpto iuuenem properare cucullo;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>330</FONT><BR> 
si nihil est, seruis incurritur; abstuleris spem<BR> 
seruorum, uenit et conductus aquarius; hic si<BR> 
quaeritur et desunt homines, mora nulla per ipsam<BR> 
quo minus inposito clunem summittat asello.<BR> 
atque utinam ritus ueteres et publica saltem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>335</FONT><BR> 
his intacta malis agerentur sacra; sed omnes<BR> 
nouerunt Mauri atque Indi quae psaltria penem<BR> 
maiorem quam sunt duo Caesaris Anticatones<BR> 
illuc, testiculi sibi conscius unde fugit mus,<BR> 
intulerit, ubi uelari pictura iubetur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>340</FONT><BR> 
quaecumque alterius sexus imitata figuras.<BR> 
et quis tunc hominum contemptor numinis, aut quis<BR> 
simpuuium ridere Numae nigrumque catinum<BR> 
et Vaticano fragiles de monte patellas<BR> 
ausus erat? sed nunc ad quas non Clodius aras?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>345</FONT><BR> 
[audio quid ueteres olim moneatis amici,<BR> 
'pone seram, cohibe.' sed quis custodiet ipsos<BR> 
custodes? cauta est et ab illis incipit uxor.]<BR> 
iamque eadem summis pariter minimisque libido,<BR> 
nec melior silicem pedibus quae conterit atrum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>350</FONT><BR> 
quam quae longorum uehitur ceruice Syrorum.<BR>
&nbsp;&nbsp;&nbsp;&nbsp;&nbsp;ut spectet ludos, conducit Ogulnia uestem,<BR> 
conducit comites, sellam, ceruical, amicas,<BR> 
nutricem et flauam cui det mandata puellam.<BR> 
haec tamen argenti superest quodcumque paterni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>355</FONT><BR> 
leuibus athletis et uasa nouissima donat.<BR> 
multis res angusta domi, sed nulla pudorem<BR> 
paupertatis habet nec se metitur ad illum<BR> 
quem dedit haec posuitque modum. tamen utile quid sit<BR> 
prospiciunt aliquando uiri, frigusque famemque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>360</FONT><BR> 
formica tandem quidam expauere magistra:<BR> 
prodiga non sentit pereuntem femina censum.<BR> 
ac uelut exhausta recidiuus pullulet arca<BR> 
nummus et e pleno tollatur semper aceruo,<BR> 
non umquam reputant quanti sibi gaudia constent.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>365</FONT><BR> 
&nbsp;&nbsp;&nbsp;&nbsp;&nbsp;in quacumque domo uiuit luditque professus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox1</FONT><BR> 
obscenum, tremula promittit et omnia dextra,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox2</FONT><BR> 
inuenies omnis turpes similesque cinaedis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox3</FONT><BR> 
his uiolare cibos sacraeque adsistere mensae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox4</FONT><BR> 
permittunt, et uasa iubent frangenda lauari&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox5</FONT><BR> 
cum colocyntha bibit uel cum barbata chelidon.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox6</FONT><BR> 
purior ergo tuis laribus meliorque lanista,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox7</FONT><BR> 
in cuius numero longe migrare iubetur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox8</FONT><BR> 
psyllus ab ~eupholio.~ quid quod nec retia turpi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox9</FONT><BR> 
iunguntur tunicae, nec cella ponit eadem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox10</FONT><BR> 
munimenta umeri ~pulsatamque arma~ tridentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox11</FONT><BR> 
qui nudus pugnare solet? pars ultima ludi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox12</FONT><BR> 
accipit has animas aliusque in carcere neruos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox13</FONT><BR> 
sed tibi communem calicem facit uxor et illis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox14</FONT><BR> 
cum quibus Albanum Surrentinumque recuset&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox15</FONT><BR> 
flaua ruinosi lupa degustare sepulchri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox16</FONT><BR> 
horum consiliis nubunt subitaeque recedunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox17</FONT><BR> 
his languentem animum ~seruant~ et seria uitae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox18</FONT><BR> 
his clunem atque latus discunt uibrare magistris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox19</FONT><BR> 
quicquid praeterea scit qui docet. haud tamen illi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox20</FONT><BR> 
semper habenda fides: oculos fuligine pascit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox21</FONT><BR> 
distinctus croceis et reticulatus adulter.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox22</FONT><BR> 
suspectus tibi sit, quanto uox mollior et quo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox23</FONT><BR> 
saepius in teneris haerebit dextera lumbis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox24</FONT><BR> 
hic erit in lecto fortissimus; exuit illic&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox25</FONT><BR>  
personam docili Thais saltata Triphallo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox26</FONT><BR> 
quem rides? aliis hunc mimum! sponsio fiat:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox27</FONT><BR> 
purum te contendo uirum. contendo: fateris?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox28</FONT><BR> 
an uocat ancillas tortoris pergula? noui&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox29</FONT><BR> 
consilia et ueteres quaecumque monetis amici,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox30</FONT><BR> 
'pone seram, cohibe'. sed quis custodiet ipsos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox31</FONT><BR> 
custodes, qui nunc lasciuae furta puellae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox32</FONT><BR> 
hac mercede silent? crimen commune tacetur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox33</FONT><BR> 
prospicit hoc prudens et a illis incipit uxor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>Ox34</FONT><BR>
&nbsp;&nbsp;&nbsp;&nbsp;&nbsp;sunt quas eunuchi inbelles ac mollia semper&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>366</FONT><BR> 
oscula delectent et desperatio barbae<BR> 
et quod abortiuo non est opus. illa uoluptas<BR> 
summa tamen, quom iam calida matura iuuenta<BR> 
inguina traduntur medicis, iam pectine nigro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>370</FONT><BR> 
ergo expectatos ac iussos crescere primum<BR> 
testiculos, postquam coeperunt esse bilibres,<BR> 
tonsoris tantum damno rapit Heliodorus.<BR> 
mangonum pueros uera ac miserabilis urit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>373a</FONT><BR> 
debilitas, follisque pudet cicerisque relicti.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>373b</FONT><BR> 
conspicuus longe cunctisque notabilis intrat<BR> 
balnea nec dubie custodem uitis et horti<BR> 
prouocat a domina factus spado. dormiat ille<BR> 
cum domina, sed tu iam durum, Postume, iamque<BR> 
tondendum eunucho Bromium committere noli.<BR>
&nbsp;&nbsp;&nbsp;&nbsp;&nbsp;si gaudet cantu, nullius fibula durat<BR> 
uocem uendentis praetoribus. organa semper&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>380</FONT><BR> 
in manibus, densi radiant testudine tota<BR> 
sardonyches, crispo numerantur pectine chordae<BR> 
quo tener Hedymeles operas dedit: hunc tenet, hoc se<BR> 
solatur gratoque indulget basia plectro.<BR> 
quaedam de numero Lamiarum ac nominis Appi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>385</FONT><BR> 
et farre et uino Ianum Vestamque rogabat,<BR> 
an Capitolinam deberet Pollio quercum<BR> 
sperare et fidibus promittere. quid faceret plus<BR> 
aegrotante uiro, medicis quid tristibus erga<BR> 
filiolum? stetit ante aram nec turpe putauit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>390</FONT><BR> 
pro cithara uelare caput dictataque uerba<BR> 
pertulit, ut mos est, et aperta palluit agna.<BR> 
dic mihi nunc, quaeso, dic, antiquissime diuom,<BR> 
respondes his, Iane pater? magna otia caeli;<BR> 
non est, quod uideo, non est quod agatur apud uos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>395</FONT><BR> 
haec de comoedis te consulit, illa tragoedum<BR> 
commendare uolet: uaricosus fiet haruspex.<BR>
&nbsp;&nbsp;&nbsp;&nbsp;&nbsp;sed cantet potius quam totam peruolet urbem<BR> 
audax et coetus possit quae ferre uirorum<BR> 
cumque paludatis ducibus praesente marito&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>400</FONT><BR> 
ipsa loqui recta facie siccisque mamillis.<BR> 
haec eadem nouit quid toto fiat in orbe,<BR> 
quid Seres, quid Thraces agant, secreta nouercae<BR> 
et pueri, quis amet, quis diripiatur adulter;<BR> 
dicet quis uiduam praegnatem fecerit et quo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>405</FONT><BR> 
mense, quibus uerbis concumbat quaeque, modis quot.<BR> 
instantem regi Armenio Parthoque cometen<BR> 
prima uidet, famam rumoresque illa recentis<BR> 
excipit ad portas, quosdam facit; isse Niphaten<BR> 
in populos magnoque illic cuncta arua teneri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>410</FONT><BR> 
diluuio, nutare urbes, subsidere terras,<BR> 
quocumque in triuio, cuicumque est obuia, narrat.<BR> 
nec tamen id uitium magis intolerabile quam quod<BR> 
uicinos humiles rapere et concidere loris<BR> 
~exortata~ solet. nam si latratibus alti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>415</FONT><BR> 
rumpuntur somni, 'fustes huc ocius' inquit<BR> 
'adferte' atque illis dominum iubet ante feriri,<BR> 
deinde canem. grauis occursu, taeterrima uultu<BR> 
balnea nocte subit, conchas et castra moueri<BR> 
nocte iubet, magno gaudet sudare tumultu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>420</FONT><BR> 
cum lassata graui ceciderunt bracchia massa,<BR> 
callidus et cristae digitos inpressit aliptes<BR> 
ac summum dominae femur exclamare coegit.<BR> 
conuiuae miseri interea somnoque fameque<BR> 
urguentur. tandem illa uenit rubicundula, totum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>425</FONT><BR> 
oenophorum sitiens, plena quod tenditur urna<BR> 
admotum pedibus, de quo sextarius alter<BR> 
ducitur ante cibum rabidam facturus orexim,<BR> 
dum redit et loto terram ferit intestino.<BR> 
marmoribus riui properant, aurata Falernum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>430</FONT><BR> 
peluis olet; nam sic, tamquam alta in dolia longus<BR> 
deciderit serpens, bibit et uomit. ergo maritus<BR> 
nauseat atque oculis bilem substringit opertis.<BR>
&nbsp;&nbsp;&nbsp;&nbsp;&nbsp;illa tamen grauior, quae cum discumbere coepit<BR> 
laudat Vergilium, periturae ignoscit Elissae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>435</FONT><BR> 
committit uates et comparat, inde Maronem<BR> 
atque alia parte in trutina suspendit Homerum.<BR> 
cedunt grammatici, uincuntur rhetores, omnis<BR> 
turba tacet, nec causidicus nec praeco loquetur,<BR> 
altera nec mulier. uerborum tanta cadit uis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>440</FONT><BR> 
tot pariter pelues ac tintinnabula dicas<BR> 
pulsari. iam nemo tubas, nemo aera fatiget:<BR> 
una laboranti poterit succurrere Lunae.<BR> 
inponit finem sapiens et rebus honestis;<BR> 
nam quae docta nimis cupit et facunda uideri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>445</FONT><BR> 
crure tenus medio tunicas succingere debet,<BR> 
caedere Siluano porcum, quadrante lauari.<BR> 
non habeat matrona, tibi quae iuncta recumbit,<BR> 
dicendi genus, aut curuum sermone rotato<BR> 
torqueat enthymema, nec historias sciat omnes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>450</FONT><BR> 
sed quaedam ex libris et non intellegat. odi<BR> 
hanc ego quae repetit uoluitque Palaemonis artem<BR> 
seruata semper lege et ratione loquendi<BR> 
ignotosque mihi tenet antiquaria uersus<BR> 
nec curanda uiris. opicae castiget amicae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>455</FONT><BR> 
uerba: soloecismum liceat fecisse marito.<BR>
&nbsp;&nbsp;&nbsp;&nbsp;&nbsp;nil non permittit mulier sibi, turpe putat nil,<BR> 
cum uiridis gemmas collo circumdedit et cum<BR> 
auribus extentis magnos commisit elenchos.<BR> 
[intolerabilius nihil est quam femina diues.]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>460</FONT><BR> 
interea foeda aspectu ridendaque multo<BR> 
pane tumet facies aut pinguia Poppaeana<BR> 
spirat et hinc miseri uiscantur labra mariti.<BR> 
ad moechum lota ueniunt cute. quando uideri<BR> 
uult formonsa domi? moechis foliata parantur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>465</FONT><BR> 
his emitur quidquid graciles huc mittitis Indi.<BR> 
tandem aperit uultum et tectoria prima reponit,<BR> 
incipit agnosci, atque illo lacte fouetur<BR> 
propter quod secum comites educit asellas<BR> 
exul Hyperboreum si dimittatur ad axem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>470</FONT><BR> 
sed quae mutatis inducitur atque fouetur<BR> 
tot medicaminibus coctaeque siliginis offas<BR> 
accipit et madidae, facies dicetur an ulcus?<BR>
&nbsp;&nbsp;&nbsp;&nbsp;&nbsp;est pretium curae penitus cognoscere toto<BR> 
quid faciant agitentque die. si nocte maritus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>475</FONT><BR> 
auersus iacuit, periit libraria, ponunt<BR> 
cosmetae tunicas, tarde uenisse Liburnus<BR> 
dicitur et poenas alieni pendere somni<BR> 
cogitur, hic frangit ferulas, rubet ille flagello,<BR> 
hic scutica; sunt quae tortoribus annua praestent.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>480</FONT><BR> 
uerberat atque obiter faciem linit, audit amicas<BR> 
aut latum pictae uestis considerat aurum<BR> 
et caedit, longi relegit transuersa diurni<BR> 
et caedit, donec lassis caedentibus 'exi'<BR> 
intonet horrendum iam cognitione peracta.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>485</FONT><BR> 
praefectura domus Sicula non mitior aula.<BR> 
nam si constituit solitoque decentius optat<BR> 
ornari et properat iamque expectatur in hortis<BR> 
aut apud Isiacae potius sacraria lenae,<BR> 
disponit crinem laceratis ipsa capillis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>490</FONT><BR> 
nuda umeros Psecas infelix nudisque mamillis.<BR> 
'altior hic quare cincinnus?' taurea punit<BR> 
continuo flexi crimen facinusque capilli.<BR> 
quid Psecas admisit? quaenam est hic culpa puellae,<BR> 
si tibi displicuit nasus tuus? altera laeuum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>495</FONT><BR> 
extendit pectitque comas et uoluit in orbem.<BR> 
est in consilio materna admotaque lanis<BR> 
emerita quae cessat acu; sententia prima<BR> 
huius erit, post hanc aetate atque arte minores<BR> 
censebunt, tamquam famae discrimen agatur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>500</FONT><BR> 
aut animae: tanta est quaerendi cura decoris.<BR> 
tot premit ordinibus, tot adhuc conpagibus altum<BR> 
aedificat caput: Andromachen a fronte uidebis,<BR> 
post minor est, credas aliam. cedo si breue parui<BR> 
sortita est lateris spatium breuiorque uidetur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>505</FONT><BR> 
uirgine Pygmaea nullis adiuta coturnis<BR> 
et leuis erecta consurgit ad oscula planta.<BR>
&nbsp;&nbsp;&nbsp;&nbsp;&nbsp;nulla uiri cura interea nec mentio fiet<BR> 
damnorum. uiuit tamquam uicina mariti,<BR> 
hoc solo propior, quod amicos coniugis odit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>510</FONT><BR> 
et seruos, grauis est rationibus. ecce furentis<BR> 
Bellonae matrisque deum chorus intrat et ingens<BR> 
semiuir, obsceno facies reuerenda minori,<BR> 
mollia qui rapta secuit genitalia testa<BR> 
iam pridem, cui rauca cohors, cui tympana cedunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>515</FONT><BR> 
plebeia et Phrygia uestitur bucca tiara.<BR> 
grande sonat metuique iubet Septembris et austri<BR> 
aduentum, nisi se centum lustrauerit ouis<BR> 
et xerampelinas ueteres donauerit ipsi,<BR> 
ut quidquid subiti et magni discriminis instat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>520</FONT><BR> 
in tunicas eat et totum semel expiet annum.<BR> 
hibernum fracta glacie descendet in amnem,<BR> 
ter matutino Tiberi mergetur et ipsis<BR> 
uerticibus timidum caput abluet, inde superbi<BR> 
totum regis agrum nuda ac tremibunda cruentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>525</FONT><BR> 
erepet genibus; si candida iusserit Io,<BR> 
ibit ad Aegypti finem calidaque petitas<BR> 
a Meroe portabit aquas, ut spargat in aede<BR> 
Isidis, antiquo quae proxima surgit ouili.<BR> 
credit enim ipsius dominae se uoce moneri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>530</FONT><BR> 
en animam et mentem cum qua di nocte loquantur!<BR> 
ergo hic praecipuum summumque meretur honorem<BR> 
qui grege linigero circumdatus et grege caluo<BR> 
plangentis populi currit derisor Anubis.<BR> 
ille petit ueniam, quotiens non abstinet uxor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>535</FONT><BR> 
concubitu sacris obseruandisque diebus<BR> 
magnaque debetur uiolato poena cadurco<BR> 
et mouisse caput uisa est argentea serpens;<BR> 
illius lacrimae meditataque murmura praestant<BR> 
ut ueniam culpae non abnuat ansere magno&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>540</FONT><BR> 
scilicet et tenui popano corruptus Osiris.<BR> 
cum dedit ille locum, cophino fenoque relicto<BR> 
arcanam Iudaea tremens mendicat in aurem,<BR> 
interpres legum Solymarum et magna sacerdos<BR> 
arboris ac summi fida internuntia caeli.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>545</FONT><BR> 
implet et illa manum, sed parcius; aere minuto<BR> 
qualiacumque uoles Iudaei somnia uendunt.<BR> 
spondet amatorem tenerum uel diuitis orbi<BR> 
testamentum ingens calidae pulmone columbae<BR> 
tractato Armenius uel Commagenus haruspex;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>550</FONT><BR> 
pectora pullorum rimabitur, exta catelli<BR> 
interdum et pueri; faciet quod deferat ipse.<BR> 
Chaldaeis sed maior erit fiducia: quidquid<BR> 
dixerit astrologus, credent a fonte relatum<BR> 
Hammonis, quoniam Delphis oracula cessant&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>555</FONT><BR> 
et genus humanum damnat caligo futuri.<BR> 
praecipuus tamen est horum, qui saepius exul,<BR> 
cuius amicitia conducendaque tabella<BR> 
magnus ciuis obit et formidatus Othoni.<BR> 
inde fides artis, sonuit si dextera ferro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>560</FONT><BR> 
laeuaque, si longe castrorum in carcere mansit.<BR> 
nemo mathematicus genium indemnatus habebit,<BR> 
sed qui paene perit, cui uix in Cyclada mitti<BR> 
contigit et parua tandem caruisse Seripho.<BR> 
consulit ictericae lento de funere matris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>565</FONT><BR> 
ante tamen de te Tanaquil tua, quando sororem<BR> 
efferat et patruos, an sit uicturus adulter<BR> 
post ipsam; quid enim maius dare numina possunt?<BR> 
haec tamen ignorat quid sidus triste minetur<BR> 
Saturni, quo laeta Venus se proferat astro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>570</FONT><BR> 
quis mensis damnis, quae dentur tempora lucro:<BR> 
illius occursus etiam uitare memento,<BR> 
in cuius manibus ceu pinguia sucina tritas<BR> 
cernis ephemeridas, quae nullum consulit et iam<BR> 
consulitur, quae castra uiro patriamque petente&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>575</FONT><BR> 
non ibit pariter numeris reuocata Thrasylli.<BR> 
ad primum lapidem uectari cum placet, hora<BR> 
sumitur ex libro; si prurit frictus ocelli<BR> 
angulus, inspecta genesi collyria poscit;<BR> 
aegra licet iaceat, capiendo nulla uidetur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>580</FONT><BR> 
aptior hora cibo nisi quam dederit Petosiris.<BR> 
si mediocris erit, spatium lustrabit utrimque<BR> 
metarum et sortes ducet frontemque manumque<BR> 
praebebit uati crebrum poppysma roganti.<BR> 
diuitibus responsa dabit Phryx augur et inde&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>585</FONT><BR> 
conductus, dabit astrorum mundique peritus<BR> 
atque aliquis senior qui publica fulgura condit.<BR> 
plebeium in circo positum est et in aggere fatum.<BR> 
quae nudis longum ostendit ceruicibus aurum<BR> 
consulit ante falas delphinorumque columnas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>590</FONT><BR> 
an saga uendenti nubat caupone relicto.<BR>
&nbsp;&nbsp;&nbsp;&nbsp;&nbsp;hae tamen et partus subeunt discrimen et omnis<BR> 
nutricis tolerant fortuna urguente labores,<BR> 
sed iacet aurato uix ulla puerpera lecto.<BR> 
tantum artes huius, tantum medicamina possunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>595</FONT><BR> 
quae steriles facit atque homines in uentre necandos<BR> 
conducit. gaude, infelix, atque ipse bibendum<BR> 
porrige quidquid erit; nam si distendere uellet<BR> 
et uexare uterum pueris salientibus, esses<BR> 
Aethiopis fortasse pater, mox decolor heres&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>600</FONT><BR> 
impleret tabulas numquam tibi mane uidendus.<BR> 
transeo suppositos et gaudia uotaque saepe<BR> 
ad spurcos decepta lacus, saepe inde petitos<BR> 
pontifices, salios Scaurorum nomina falso<BR> 
corpore laturos. stat Fortuna inproba noctu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>605</FONT><BR> 
adridens nudis infantibus: hos fouet omni<BR> 
inuoluitque sinu, domibus tunc porrigit altis<BR> 
secretumque sibi mimum parat; hos amat, his se<BR> 
ingerit utque suos semper producit alumnos.<BR>
&nbsp;&nbsp;&nbsp;&nbsp;&nbsp;hic magicos adfert cantus, hic Thessala uendit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>610</FONT><BR> 
philtra, quibus ualeat mentem uexare mariti<BR> 
et solea pulsare natis. quod desipis, inde est,<BR> 
inde animi caligo et magna obliuio rerum<BR> 
quas modo gessisti. tamen hoc tolerabile, si non<BR> 
[semper aquam portes rimosa ad dolia, semper&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>614a</FONT><BR> 
istud onus subeas ipsis manantibus urnis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>614b</FONT><BR> 
quo rabidus nostro Phalarim de rege dedisti.]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>614c</FONT><BR> 
et furere incipias ut auunculus ille Neronis,<BR> 
cui totam tremuli frontem Caesonia pulli<BR> 
infudit. quae non faciet quod principis uxor?<BR> 
ardebant cuncta et fracta conpage ruebant<BR> 
non aliter quam si fecisset Iuno maritum<BR> 
insanum. minus ergo nocens erit Agrippinae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>620</FONT><BR> 
boletus, siquidem unius praecordia pressit<BR> 
ille senis tremulumque caput descendere iussit<BR> 
in caelum et longa manantia labra saliua:<BR> 
haec poscit ferrum atque ignes, haec potio torquet,<BR> 
haec lacerat mixtos equitum cum sanguine patres.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>625</FONT><BR> 
tanti partus equae, tanti una uenefica constat.<BR>
&nbsp;&nbsp;&nbsp;&nbsp;&nbsp;oderunt natos de paelice; nemo repugnet,<BR> 
nemo uetet, iam iam priuignum occidere fas est.<BR> 
uos ego, pupilli, moneo, quibus amplior est res,<BR> 
custodite animas et nulli credite mensae:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>630</FONT><BR> 
liuida materno feruent adipata ueneno.<BR> 
mordeat ante aliquis quidquid porrexerit illa<BR> 
quae peperit, timidus praegustet pocula papas.<BR> 
fingimus haec altum satura sumente coturnum<BR> 
scilicet, et finem egressi legemque priorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>635</FONT><BR> 
grande Sophocleo carmen bacchamur hiatu,<BR> 
montibus ignotum Rutulis caeloque Latino?<BR> 
nos utinam uani. sed clamat Pontia 'feci,<BR> 
confiteor, puerisque meis aconita paraui,<BR> 
quae deprensa patent; facinus tamen ipsa peregi.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>640</FONT><BR> 
tune duos una, saeuissima uipera, cena?<BR> 
tune duos? 'septem, si septem forte fuissent.'<BR> 
credamus tragicis quidquid de Colchide torua<BR> 
dicitur et Procne; nil contra conor. et illae<BR> 
grandia monstra suis audebant temporibus, sed&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>645</FONT><BR> 
non propter nummos. minor admiratio summis<BR> 
debetur monstris, quotiens facit ira nocentes<BR> 
hunc sexum et rabie iecur incendente feruntur<BR> 
praecipites, ut saxa iugis abrupta, quibus mons<BR> 
subtrahitur cliuoque latus pendente recedit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>650</FONT><BR> 
illam ego non tulerim quae conputat et scelus ingens<BR> 
sana facit. spectant subeuntem fata mariti<BR> 
Alcestim et, similis si permutatio detur,<BR> 
morte uiri cupiant animam seruare catellae.<BR> 
occurrent multae tibi Belides atque Eriphylae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>655</FONT><BR> 
mane, Clytemestram nullus non uicus habebit.<BR> 
hoc tantum refert, quod Tyndaris illa bipennem<BR> 
insulsam et fatuam dextra laeuaque tenebat;<BR> 
at nunc res agitur tenui pulmone rubetae,<BR> 
sed tamen et ferro, si praegustarit Atrides&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>660</FONT><BR> 
Pontica ter uicti cautus medicamina regis.
</P>
<div class="footer">
	<p>
		<a href="/juvenal.html">Juvenal</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</body>
</html>