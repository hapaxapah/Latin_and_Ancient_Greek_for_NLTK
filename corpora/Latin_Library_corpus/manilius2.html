<html>
	<head>
		<title>
			Manilius, Liber II
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>M. MANILII ASTRONOMICON LIBER SECUNDUS</p>

<p class=border></P>

<p>
Maximus Iliacae gentis certamina vates<br>
et quinquaginta regum regemque patremque <br>
Hectoraque Aeacidae victamque sub Hectore Troiam, <br>
erroremque ducis totidem, quot vicerat, annis <br>
&lt;infestum experti dominum maris atque renato&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>4a</FONT> <br>
instantem bello geminataque Pergama ponto <br>
ultimaque in patria captisque penatibus arma <br>
ore sacro cecinit; patriam cui turba petentum, <br>
dum dabat, eripuit, cuiusque ex ore profusos <br>
omnis posteritas latices in carmina duxit <br>
amnemque in tenuis ausa est deducere rivos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</FONT><br>
unius fecunda bonis. sed proximus illi <br>
Hesiodus memorat divos divumque parentes <br>
et chaos enixum terras orbemque sub illo <br>
infantem et primos titubantia sidera cursus <br>
Titanasque senes, Iovis et cunabula magni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</FONT><br>
et sub fratre viri nomen, sine matre parentis, <br>
atque iterum patrio nascentem corpore Bacchum, <br>
silvarumque deos secretaque numina Nymphas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>23</FONT><br>
quin etiam ruris cultus legesque notavit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>19</FONT><br>
militiamque soli, quod colles Bacchus amaret, <br>
quod fecunda Ceres campos, quod Pallas utrumque, <br>
atque arbusta vagis essent quod adultera pomis; <br>
omniaque immenso volitantia lumina mundo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>18</FONT><br>
pacis opus, magnos naturae condit in usus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>24</FONT><br>
astrorum quidam varias dixere figuras, <br>
signaque diffuso passim labentia caelo <br>
in proprium cuiusque genus causasque tulere; <br>
Persea et Andromedan poena matremque dolentem <br>
solventemque patrem, raptamque Lycaone natam, <br>
officioque Iovis Cynosuram, lacte Capellam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</FONT><br>
et furto Cycnum, pietate ad sidera ductam <br>
Erigonen ictuque Nepam spolioque Leonem <br>
et morsu Cancrum, Pisces Cythereide versa, <br>
Lanigerum victo ducentem sidera ponto, <br>
ceteraque ex variis pendentia casibus astra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</FONT><br>
aethera per summum voluerunt fixa revolvi. <br>
quorum carminibus nihil est nisi fabula caelum <br>
terraque composuit mundum quae pendet ab illo. <br>
quin etiam ritus pastorum et Pana sonantem <br>
in calamos Sicula memorat tellure creatus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</FONT><br>
nec silvis silvestre canit perque horrida motus <br>
rura serit dulcis Musamque inducit in aulas. <br>
ecce alius pictas volucres ac bella ferarum, <br>
ille venenatos angues aconitaque et herbas <br>
fata refert vitamque sua radice ferentis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>45</FONT><br>
quin etiam tenebris immersum Tartaron atra <br>
in lucem de nocte vocant orbemque revolvunt <br>
interius versum naturae foedere rupto. <br>
omne genus rerum doctae cecinere sorores, <br>
omnis ad accessus Heliconos semita trita est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>50</FONT><br>
et iam confusi manant de fontibus amnes <br>
nec capiunt haustum turbamque ad nota ruentem. <br>
integra quaeramus rorantis prata per herbas <br>
undamque occultis meditantem murmur in antris, <br>
quam neque durato gustarint ore volucres,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>55</FONT><br>
ipse nec aetherio Phoebus libaverit igni. <br>
nostra loquar, nulli vatum debebimus orsa, <br>
nec furtum sed opus veniet, soloque volamus <br>
in caelum curru, propria rate pellimus undas. <br>
namque canam tacita naturae mente potentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>60</FONT><br>
infusumque deum caelo terrisque fretoque <br>
ingentem aequali moderantem foedere molem, <br>
totumque alterno consensu vivere mundum <br>
et rationis agi motu, cum spiritus unus <br>
per cunctas habitet partes atque irriget orbem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>65</FONT><br>
omnia pervolitans corpusque animale figuret. <br>
quod nisi cognatis membris contexta maneret <br>
machina et imposito pareret tota magistro <br>
ac tantum mundi regeret prudentia censum, <br>
non esset statio terris, non ambitus astris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>70</FONT><br>
erraretque vagus mundus standove rigeret, <br>
nec sua dispositos servarent sidera cursus <br>
noxque alterna diem fugeret rursumque fugaret, <br>
non imbres alerent terras, non aethera venti <br>
nec pontus gravidas nubes nec flumina pontum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>75</FONT><br>
nec pelagus fontes, nec staret summa per omnis <br>
par semper partes aequo digesta parente, <br>
ut neque deficerent undae nec sideret orbis <br>
nec caelum iusto maiusve minusve volaret. <br>
motus alit, non mutat opus. sic omnia toto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>80</FONT><br>
dispensata manent mundo dominumque sequuntur. <br>
hic igitur deus et ratio, quae cuncta gubernat, <br>
ducit ab aetheriis terrena animalia signis, <br>
quae, quamquam longo, cogit, summota recessu, <br>
sentiri tamen, ut vitas ac fata ministrent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>85</FONT><br>
gentibus ac proprios per singula corpora mores. <br>
nec nimis est quaerenda fides: sic temperat arva <br>
caelum, sic varias fruges redditque rapitque, <br>
sic pontum movet ac terris immittit et aufert, <br>
atque haec seditio pelagus nunc sidere lunae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>90</FONT><br>
mota tenet, nunc diverso stimulata recessu, <br>
nunc anni spatio Phoebum comitata volantem; <br>
sic summersa fretis, concharum et carcere clausa, <br>
ad lunae motum variant animalia corpus <br>
et tua damna, tuas imitantur, Delia, vires;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>95</FONT><br>
tu quoque fraternis sic reddis curribus ora <br>
atque iterum ex isdem repetis, quantumque reliquit <br>
aut dedit ille, refers et sidus sidere constas; <br>
denique sic pecudes et muta animalia terris, <br>
cum maneant ignara sui legisque per aevum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>100</FONT><br>
natura tamen ad mundum revocante parentem <br>
attollunt animos caelumque et sidera servant <br>
corporaque ad lunae nascentis cornua lustrant <br>
venturasque vident hiemes, reditura serena. <br>
quis dubitet post haec hominem coniungere caelo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>105</FONT><br>
&lt;cui, cupiens terras ad sidera surgere, munus&gt;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>105a</FONT><br>
eximium natura dedit linguamque capaxque <br>
ingenium volucremque animum, quem denique in unum <br>
descendit deus atque habitat seque ipse requirit? <br>
mitte alias artes, quarum est permissa facultas <br>
invidiosa adeo, nec nostri munera census:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>110</FONT><br>
[mitto quod aequali nihil est sub lege tributum, <br>
quo patet auctoris summam, non corporis, esse; <br>
mitto quod certum est et inevitabile fatum <br>
materiaeque datum est cogi sed cogere mundo] <br>
quis caelum posset nisi caeli munere nosse,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>115</FONT><br>
et reperire deum, nisi qui pars ipse deorum est? <br>
quisve hanc convexi molem sine fine patentis <br>
signorumque choros ac mundi flammea tecta, <br>
aeternum et stellis adversus sidera bellum <br>
[ac terras caeloque fretum subiectaque utrisque]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>120</FONT><br>
cernere et angusto sub pectore claudere posset, <br>
ni sanctos animis oculos natura dedisset <br>
cognatamque sibi mentem vertisset ad ipsam <br>
et tantum dictasset opus, caeloque veniret <br>
quod vocat in caelum sacra ad commercia rerum?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>125</FONT><br>
quis neget esse nefas invitum prendere mundum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>127</FONT><br>
et velut in semet captum deducere in orbem? <br>
sed, ne circuitu longo manifesta probentur, <br>
ipsa fides operi faciet pondusque fidemque;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>130</FONT><br>
nam neque decipitur ratio nec decipit umquam. <br>
rite sequenda via est ac veris credita causis, <br>
eventusque datur qualis praedicitur ante. <br>
quod Fortuna ratum faciat, quis dicere falsum <br>
audeat et tantae suffragia vincere sortis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>135</FONT><br>
&nbsp;&nbsp;&nbsp;&nbsp;&nbsp;Haec ego divino cupiam cum ad sidera flatu <br>
ferre, nec in turba nec turbae carmina condam <br>
sed solus, vacuo veluti vectatus in orbe <br>
liber agam currus non occursantibus ullis <br>
nec per iter socios commune regentibus actus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>140</FONT><br>
sed caelo noscenda canam, mirantibus astris <br>
et gaudente sui mundo per carmina vatis, <br>
vel quibus illa sacros non invidere meatus <br>
notitiamque sui, minima est quae turba per orbem. <br>
illa frequens, quae divitias, quae diligit aurum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>145</FONT><br>
imperia et fasces mollemque per otia luxum <br>
et blandis diversa sonis dulcemque per aures <br>
affectum, ut modico noscenda ad fata labore. <br>
hoc quoque fatorum est, legem perdiscere fati. <br>
&nbsp;&nbsp;&nbsp;&nbsp;&nbsp;Et primum astrorum varia est natura notanda&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>150</FONT><br>
carminibus per utrumque genus. nam mascula sex sunt, <br>
diversi totidem generis sub principe Tauro: <br>
cernis ut aversos redeundo surgat in artus. <br>
alternant genus et vicibus variantur in orbem. <br>
&nbsp;&nbsp;&nbsp;&nbsp;&nbsp;Humanas etiam species in parte videbis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>155</FONT><br>
nec mores distant: pecudum pars atque ferarum <br>
ingenium facient. quaedam signanda sagaci <br>
singula sunt animo, propria quae sorte feruntur: <br>
nunc binis insiste; dabunt geminata potentis <br>
per socium effectus. multum comes addit et aufert,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>160</FONT><br>
ambiguisque valent, quis sunt collegia, fatis <br>
ad meritum noxamque. duos per sidera Pisces <br>
et totidem Geminos nudatis aspice membris. <br>
his coniuncta manent alterno bracchia nexu, <br>
dissimile est illis iter in contraria versis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>165</FONT><br>
par numerus, sed enim dispar natura notanda est. <br>
atque haec ex paribus toto gaudentia censu <br>
signa meant, nihil exterius mirantur in ipsis <br>
amissumve dolent, quaedam quod, parte recisa <br>
atque ex diverso commissis corpore membris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 170</FONT><br>
ut Capricornus et intentum qui derigit arcum <br>
iunctus equo: pars huic hominis, sed nulla priori. <br>
[hoc quoque servandum est alta discrimen in arte, <br>
distat enim gemini duo sint duplane figura] <br>
quin etiam Erigone binis numeratur in astris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>175</FONT><br>
nec facies ratio duplex; nam desinit aestas, <br>
incipit autumnus media sub Virgine utrimque. <br>
idcirco tropicis praecedunt omnibus astra <br>
bina, ut Lanigero, Chelis Cancroque Caproque, <br>
quod duplicis retinent conexo tempore vires.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>180</FONT><br>
ut, quos subsequitur Cancer per sidera fratres, <br>
e geminis alter florentia tempora veris <br>
sufficit, aestatem sitientem provehit alter; <br>
nudus uterque tamen, sentit quia uterque calorem, <br>
ille senescentis veris, subeuntis at ille&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>185</FONT><br>
aestatis: par est primae sors ultima parti. <br>
quin etiam Arcitenens, qui te, Capricorne, sub ipso <br>
promittit, duplici formatus imagine fertur: <br>
mitior autumnus mollis sibi vindicat artus <br>
materiamque hominis, fera tergo membra rigentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>190</FONT><br>
excipiunt hiemem mutantque in tempora signum. <br>
quosque Aries prae se mittit, duo tempora Pisces <br>
bina dicant: hiemem hic claudit, ver incohat alter. <br>
cum sol aequoreis revolans decurrit in astris, <br>
hiberni coeunt cum vernis roribus imbres.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>195</FONT><br>
utraque sors umoris habet fluitantia signa. <br>
&nbsp;&nbsp;&nbsp;&nbsp;&nbsp;Quin tria signa novem signis coniuncta repugnant <br>
et quasi seditio caelum tenet. aspice Taurum <br>
clunibus et Geminos pedibus, testudine Cancrum <br>
surgere, cum rectis oriantur cetera membris;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 200</FONT><br>
ne mirere moras, cum sol aversa per astra <br>
aestivum tardis attollat mensibus annum. <br>
&nbsp;&nbsp;&nbsp;&nbsp;&nbsp;Nec te praetereat nocturna diurnaque signa <br>
quae sint perspicere et propria deducere lege, <br>
non tenebris aut luce suam peragentia sortem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>205</FONT><br>
(nam commune foret nullo discrimine nomen, <br>
omnia quod certis vicibus per tempora fulgent <br>
et nunc illa dies, nunc noctes illa sequuntur), <br>
sed quibus illa parens mundi natura sacratas <br>
temporis attribuit partes statione perenni.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>210</FONT><br>
namque Sagittari signum rabidique Leonis <br>
et sua respiciens aurato vellere terga, <br>
tum Pisces &lt;et&gt; Cancer et acri Scorpios ictu, <br>
aut vicina loco, divisa aut partibus aequis, <br>
omnia dicuntur simili sub sorte diurna.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>215</FONT><br>
cetera, vel numero consortia vel vice sedis, <br>
interiecta locis totidem, nocturna feruntur. <br>
quidam etiam sex continuis dixere diurnas <br>
esse vices astris, quae sunt a principe signo <br>
Lanigeri, sex a Libra nocturna videri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>220</FONT><br>
sunt quibus esse diurna placet quae mascula surgunt, <br>
femineam sortem tutis gaudere tenebris. <br>
&nbsp;&nbsp;&nbsp;&nbsp;&nbsp;Quin non nulla tibi nullo monstrante loquuntur <br>
Neptuno debere genus, scopulosus in undis <br>
Cancer et effuso gaudentes aequore Pisces.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>225</FONT><br>
at, quae terrena censentur sidera sorte, <br>
princeps armenti Taurus regnoque superbus <br>
lanigeri gregis est Aries pestisque duorum <br>
praedatorque Leo &lt;et&gt; dumosis Scorpios arvis. <br>
sunt etiam mediae legis communia signa,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 230</FONT><br>
ambiguus tergo Capricornus, Aquarius undis, <br>
umida terrenis aequali foedere mixta.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>233</FONT><br>
&nbsp;&nbsp;&nbsp;&nbsp;&nbsp;Non licet a minimis animum deflectere curis, <br>
nec quicquam rationis eget frustrave creatum. <br>
fecundum est proprie Cancri genus, acer et ictu <br>
Scorpios, et partu complentes aequora Pisces. <br>
sed sterilis Virgo est, simili coniuncta Leoni, <br>
nec capit, aut captos effundit, Aquarius ortus. <br>
inter utrumque manet Capricornus corpore mixto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>240</FONT><br>
et qui Cretaeo fulget Centaurus in arcu, <br>
communisque Aries aequantem tempora Libram <br>
et Geminos Taurumque pari sub sorte recenset. <br>
&nbsp;&nbsp;&nbsp;&nbsp;&nbsp;Nec tu nulla putes in eo commenta locasse <br>
naturam rerum, quod sunt currentia quaedam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>245</FONT><br>
ut Leo et Arcitenens Ariesque in cornua tortus; <br>
aut quae recta suis librantur stantia membris, <br>
ut Virgo et Gemini, fundens et Aquarius undas; <br>
vel quae fessa sedent pigras referentia mentes, <br>
Taurus depositis collo sopitus aratris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>250</FONT><br>
Libra sub emerito considens orbe laborum, <br>
tuque tuos, Capricorne, gelu contractus in artus; <br>
quaeve iacent, Cancer patulam distentus in alvum, <br>
Scorpios incumbens plano sub pectore terrae, <br>
in latus obliqui Pisces semperque iacentes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>255</FONT><br>
&nbsp;&nbsp;&nbsp;&nbsp;&nbsp;Quod si sollerti circumspicis omnia cura, <br>
fraudata invenies amissis sidera membris. <br>
Scorpios in Libra consumit bracchia, Taurus <br>
succidit incurvo claudus pede, lumina Cancro <br>
desunt, Centauro superest et quaeritur unum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>260</FONT><br>
sic nostros casus solatur mundus in astris <br>
exemploque docet patienter damna subire, <br>
omnis cum caelo fortunae pendeat ordo <br>
ipsaque debilibus formentur sidera membris. <br>
&nbsp;&nbsp;&nbsp;&nbsp;&nbsp;Temporibus quoque sunt propriis pollentia signa:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>265</FONT><br>
aestas a Geminis, autumnus Virgine surgit, <br>
bruma Sagittifero, ver Piscibus incipit esse. <br>
quattuor in partes scribuntur sidera terna; <br>
hiberna aestivis, autumni verna repugnant. <br>
&nbsp;&nbsp;&nbsp;&nbsp;&nbsp;Nec satis est proprias signorum noscere formas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>270</FONT><br>
et privas quas dant leges nascentibus astra;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>126</FONT><br>
consensu quoque fata movent et foedere gaudent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>271</FONT><br>
atque aliis alia succedunt sorte locoque. <br>
circulus ut dextro signorum clauditur orbe, <br>
in tris aequalis discurrit linea ductus <br>
inque vicem extremis iungit se finibus ipsa,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>275</FONT><br>
et, quaecumque ferit, dicuntur signa trigona, <br>
in tria partitus quod ter cadit angulus astra <br>
quae divisa manent ternis distantia signis. <br>
Laniger ex paribus spatiis duo signa, Leonis <br>
atque Sagittari, diverso conspicit ortu;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>280</FONT><br>
Virginis et Tauri Capricorno consonat astrum; <br>
cetera sunt simili ratione triangula signa <br>
per totidem sortes, desunt quae, condita mundo: <br>
[sed discrimen erit dextris laevisque: sinistra <br>
quae subeunt, quae praecedunt dextra esse feruntur;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>285</FONT><br>
dexter erit Tauro Capricornus, Virgo sinistra] <br>
hoc satis exemplo est. at, quae divisa quaternis <br>
partibus aequali laterum sunt condita ductu <br>
quorum designat normalis virgula sedes, <br>
haec quadrata ferunt. Libram Capricornus et illum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>290</FONT><br>
conspicit ante Aries atque ipsum a partibus aequis <br>
Cancer et hunc laeva subeuntis sidera Librae. <br>
semper enim &lt;in&gt; dextris censentur signa priora. <br>
sic licet in totidem partes diducere cuncta <br>
ternaque bis senis quadrata effingere signis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>295</FONT><br>
quorum proposito reddentur in ordine vires. <br>
&nbsp;&nbsp;&nbsp;&nbsp;&nbsp;Sed siquis contentus erit numerasse quadrata, <br>
divisum &lt;ut&gt; signis mundum putet esse quaternis, <br>
aut tribus ac binis signis ornare trigonum, <br>
ut socias vires et amicos exigat ortus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>300</FONT><br>
foederaque inveniat mundi cognata per astra, <br>
falsus erit. nam, quina licet sint undique signa, <br>
qui tamen e trinis, quae quinto quoque feruntur <br>
astra loco, fuerint nati, sentire trigoni <br>
non poterunt vires: licet illud nomine servent,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>305</FONT><br>
amisere loco dotes numerisque repugnant. <br>
nam, cum sint partes orbis per signa trecentae <br>
et ter vicenae, quas Phoebi circuit ardor, <br>
tertia pars eius numeri latus efficit unum <br>
in tris perducti partes per signa trigoni.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>310</FONT><br>
hanc autem numeri non reddit linea summam, <br>
si signum signo, non pars a parte notetur, <br>
quod, quamvis duo sunt ternis dirimentibus astra, <br>
si tamen extremam laevi primamque prioris <br>
inter se conferre voles numerumque notare,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>315</FONT><br>
ter quinquagenas implebunt ordine partes; <br>
transibit numerus formam finesque sequentis <br>
consumet ductus. licet ergo signa trigona <br>
dicantur, partes non servant illa trigonas. <br>
haec eadem species fallet per signa quadrata&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>320</FONT><br>
(quod, cum totius numeri, qui construit orbem, <br>
ter denae quadrum partes per sidera reddant, <br>
evenit ut, prima signi de parte prioris <br>
si partem ad summam ducatur virga sequentis, <br>
bis sexagenas faciat; sin summa prioris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>325</FONT><br>
et pars confertur subeuntis prima, duorum <br>
signorum in medio numerum transique referque, <br>
triginta duplicat partes, pars tertia derit); <br>
et, quamvis quartum a quarto quis computet astrum, <br>
naufragium facient partes unius in ipsis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>330</FONT><br>
non igitur satis est signis numerasse trigona <br>
quadrative fidem quaeri per signa quaterna. <br>
quadrati si forte voles effingere formam, <br>
aut trinis paribus facies cum membra trigoni, <br>
hic poscit quintam partem centesima summa,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>335</FONT><br>
illic amittit decimam. sic convenit ordo. <br>
et, quiscumque quater iunctis favet angulus usque, <br>
quaeque loca in triplici signarit linea ductu <br>
cum sinuata viae linquet dispendia recta, <br>
his natura dedit communi foedera lege&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>340</FONT><br>
inque vicem affectus et mutua iura favoris. <br>
quocirca non omnis habet genitura trigonis <br>
consensum signis, nec, cum sunt forte quadrata,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>345</FONT><br>
continuo inter se servant commercia rerum. <br>
distat enim, partes consumat linea iustas <br>
detrectetne modum numeri, quem circulus ambit, <br>
nunc tris efficiens, nunc quattuor undique ductus, <br>
quos in plura iubet ratio procedere signa&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>350</FONT><br>
interdum, quam sunt numeris memorata per orbem. <br>
&nbsp;&nbsp;&nbsp;&nbsp;&nbsp;Sed longe maior vis est per signa trigoni <br>
quam quibus est titulus sub quarto quoque quadratis. <br>
altior est horum summoto linea templo, <br>
illa magis vicina meat caeloque recedit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>355</FONT><br>
et propius terras accedit visus eorum <br>
aeraque infectum nostras demittit ad auras. <br>
&nbsp;&nbsp;&nbsp;&nbsp;&nbsp;Debilia alternis data sunt commercia signis, <br>
mutua nec magno consensu foedera servant, <br>
invita angusto quod linea flectitur orbe.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>360</FONT><br>
nam, cum praeteriens formatur singula limes <br>
sidera et alterno devertitur angulus astro <br>
sexque per anfractus curvatur virgula in orbem, <br>
a Tauro venit in Cancrum, tum Virgine tacta <br>
Scorpion ingreditur, tum te, Capricorne, rigentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>365</FONT><br>
et geminos a te Pisces aversaque Tauri <br>
sidera contingens finit, qua coeperat, orbem. <br>
alterius ductus locus est per transita signa, <br>
utque ea praetereas quae sunt mihi singula dicta, <br>
flexibus et totidem similis sit circulus illi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>370</FONT><br>
tertia convexo conduntur signa recessu;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>374</FONT><br>
transversos igitur fugiunt subeuntia visus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>371</FONT><br>
quod nimis inclinata iacent limisque videntur <br>
vicinoque latent: ex recto certior ictus. <br>
et, quia succedit convexo linea caelo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>375</FONT><br>
singula circuitu quae tantum transeat astra, <br>
visus eis procul est altoque vagatur Olympo <br>
et tenuis vires ex longo mittit in orbem. <br>
sed tamen est illis foedus sub lege propinqua, <br>
quod non diversum genus est coeuntibus astris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>380</FONT><br>
mascula sed maribus respondent, cetera sexus <br>
feminei secum iungunt commercia mundi. <br>
sic, quamquam alternis, par est natura figuris, <br>
et cognata iacent generis sub legibus astra. <br>
&nbsp;&nbsp;&nbsp;&nbsp;&nbsp;Iam vero nulla est haerentibus addita signis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>385</FONT><br>
gratia; nam consensus hebet, quia visus ademptus. <br>
in seducta ferunt animos, quae cernere possunt. <br>
sunt etiam adversi generis conexa per orbem <br>
mascula femineis semperque obsessa vicissim. <br>
[disparibus non ulla datur concordia signis]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>390</FONT><br>
&nbsp;&nbsp;&nbsp;&nbsp;&nbsp;Sexta quoque in nullas numerantur commoda vires, <br>
virgula per totum quod par non ducitur orbem <br>
sed duo signa ferit mediis summota quaternis, <br>
tertius absumpto ductus non sufficit orbe. <br>
&nbsp;&nbsp;&nbsp;&nbsp;&nbsp;At, quae diversis e partibus astra refulgent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>395</FONT><br>
per medium adverso mundum pendentia vultu <br>
et toto divisa manent contraria caelo <br>
septima quaeque, loco quamvis summota feruntur, <br>
ex longo tamen illa valent viresque ministrant <br>
vel bello vel pace suas, ut tempora poscunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>400</FONT><br>
nunc foedus stellis, nunc et dictantibus iras. <br>
quod si forte libet, quae sunt contraria, signa <br>
per titulos celebrare suos sedesque, memento <br>
solstitium brumae, Capricornum opponere Cancro, <br>
Lanigerum Librae (par nox in utroque diesque est),&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>405</FONT><br>
Piscibus Erigonen, iuvenique urnaeque Leonem; <br>
Scorpios e summo cum fulget, Taurus in imo est, <br>
et cadit Arcitenens Geminis orientibus orbi. <br>
[hos servant inter sese contraria cursus] <br>
sed, quamquam adversis fulgent contraria signis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>410</FONT><br>
natura tamen interdum sociata feruntur, <br>
et genere amplexis concordia mutua surgit: <br>
mascula se paribus vel sic, diversa suorum <br>
respondent generi. Pisces et Virginis artus <br>
adversi volitant, sed amant communia iura,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>415</FONT><br>
et vincit natura locum; sed vincitur ipsa <br>
temporibus, Cancerque tibi, Capricorne, repugnat <br>
femina femineo, quia brumae dissidet aestas. <br>
hinc rigor et glacies nivibusque albentia rura, <br>
hinc sitis et sudor nudusque in collibus orbis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>420</FONT><br>
aestivosque dies aequat nox frigida brumae. <br>
sic bellum natura gerit, discordat et annus, <br>
ne mirere in ea pugnantia sidera parte. <br>
at non Lanigeri signum Libraeque repugnant <br>
in totum, quia ver autumno tempore differt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 425</FONT><br>
(fructibus hoc implet maturis, floribus illud) <br>
sed ratione pari est, aequatis nocte diebus, <br>
temporaque efficiunt simili concordia textu <br>
permixtosque dies mediis hiemem inter et aestum <br>
articulis uno servantia utrimque tenore&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>430</FONT><br>
quo minus infesto decertent sidera bello. <br>
talis erit ratio diversis addita signis. <br>
&nbsp;&nbsp;&nbsp;&nbsp;&nbsp;His animadversis rebus quae proxima cura? <br>
noscere tutelas adiectaque numina signis <br>
et quae cuique deo rerum natura dicavit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>435</FONT><br>
cum divina dedit magnis virtutibus ora, <br>
condidit et varias sacro sub nomine vires, <br>
pondus uti rebus persona imponere posset. <br>
Lanigerum Pallas, Taurum Cytherea tuetur, <br>
formosos Phoebus Geminos; Cyllenie, Cancrum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>440</FONT><br>
Iuppiter, et cum matre deum regis ipse Leonem; <br>
spicifera est Virgo Cereris fabricataque Libra <br>
Vulcani; pugnax Mavorti Scorpios haeret; <br>
venantem Diana virum, sed partis equinae, <br>
atque angusta fovet Capricorni sidera Vesta;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>445</FONT><br>
e Iovis adverso Iunonis Aquarius astrum est <br>
agnoscitque suos Neptunus in aethere Pisces. <br>
hinc quoque magna tibi venient momenta futuri, <br>
cum ratio tua per stellas et sidera curret <br>
argumenta petens omni de parte viasque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>450</FONT><br>
artis, ut ingenio divina potentia surgat <br>
exaequentque fidem caelo mortalia corda. <br>
&nbsp;&nbsp;&nbsp;&nbsp;&nbsp;Accipe divisas hominis per sidera partes <br>
singulaque imperiis propriis parentia membra, <br>
in quis praecipuas toto de corpore vires&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>455</FONT><br>
exercent. Aries caput est ante omnia princeps <br>
sortitus censusque sui pulcherrima colla <br>
Taurus, et in Geminis aequali bracchia sorte <br>
scribuntur conexa umeris, pectusque locatum <br>
sub Cancro est, laterum regnum scapulaeque Leonis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>460</FONT><br>
Virginis in propriam descendunt ilia sortem, <br>
Libra regit clunes, et Scorpios inguine gaudet, <br>
Centauro femina accedunt, Capricornus utrisque <br>
imperitat genibus, crurum fundentis Aquari <br>
arbitrium est, Piscesque pedum sibi iura reposcunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>465</FONT><br>
&nbsp;&nbsp;&nbsp;&nbsp;&nbsp;Quin etiam propriis inter se legibus astra <br>
conveniunt, ut certa gerant commercia rerum, <br>
inque vicem praestant visus atque auribus haerent <br>
aut odium foedusve gerunt, conversaque quaedam <br>
in semet proprio ducuntur prona favore.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>470</FONT><br>
idcirco adversis non numquam &lt;est&gt; gratia signis, <br>
et bellum sociata gerunt; alienaque sede <br>
inter se generant coniunctos omne per aevum, <br>
a triquetrisque orti pugnant fugiuntque vicissim; <br>
quod deus, in leges mundum cum conderet omnem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>475</FONT><br>
affectus quoque divisit variantibus astris, <br>
atque aliorum oculos, aliorum contulit aures, <br>
iunxit amicitias horum sub foedere certo, <br>
&lt;illis perpetuas statuit discordibus iras,&gt;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>478a</FONT><br>
cernere ut inter se possent audireque quaedam, <br>
diligerent alia et noxas bellumque moverent, <br>
his etiam propriae foret indulgentia sortis, <br>
ut se diligerent semper sibique ipsa placerent; <br>
sicut naturas hominum plerasque videmus <br>
qui genus ex signis ducunt formantibus ortus. <br>
&nbsp;&nbsp;&nbsp;&nbsp;&nbsp;Consilium ipse suum est Aries, ut principe dignum est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>485</FONT><br>
audit se Libramque videt, frustratur amando <br>
Taurum; Lanigero qui fraudem nectit et ultra <br>
fulgentis geminos audit per sidera Pisces, <br>
Virgine mens capitur visa. sic vexerat ante <br>
Europam dorso retinentem cornua laeva&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 490</FONT><br>
indutusque Iovi. Geminorum ducitur auris <br>
ad iuvenem aeternas fundentem Piscibus undas <br>
inque ipsos animus Pisces oculique Leonem. <br>
Cancer et adverso Capricornus conditus astro <br>
in semet vertunt oculos, in mutua tendunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>495</FONT><br>
auribus, et Cancri captatur Aquarius astu. <br>
at Leo cum Geminis aciem coniungit et aurem <br>
Centauro ferus et Capricorni diligit astrum. <br>
Erigone Taurum spectat sed Scorpion audit <br>
atque Sagittifero conatur nectere fraudem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>500</FONT><br>
Libra suos sequitur sensus solumque videndo <br>
Lanigerum atque animo complexa est Scorpion infra. <br>
ille videt Pisces, audit quae proxima Librae. <br>
nec non Arcitenens magno parere Leoni <br>
auribus atque oculis sinum fundentis Aquari&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>505</FONT><br>
conspicere assuevit solamque ex omnibus astris <br>
diligit Erigonen. contra Capricornus in ipsum <br>
convertit visus (quid enim mirabitur ille <br>
maius, in Augusti felix cum fulserit ortum?) <br>
auribus et summi captat fastigia Cancri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>510</FONT><br>
at nudus Geminis intendit Aquarius aurem <br>
sublimemque colit Cancrum spectatque reducta <br>
tela Sagittiferi. Pisces ad Scorpion acrem <br>
derexere aciem cupiuntque attendere Taurum. <br>
has natura vices tribuit, cum sidera fixit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>515</FONT><br>
his orti similis referunt per mutua sensus, <br>
audire ut cupiant alios aliosque videre, <br>
[horum odio nunc horum idem ducuntur amore] <br>
illis insidias tendant, captentur ab illis. <br>
&nbsp;&nbsp;&nbsp;&nbsp;&nbsp;Quin adversa meant alterna trigona trigonis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>520</FONT><br>
alteraque in bellum diverso limite ducit <br>
linea. sic veri per totum consonat ordo. <br>
namque Aries, Leo et Arcitenens, sociata trigona <br>
signa, negant Chelis foedus totique trigono <br>
quod Gemini excipiunt fundens et Aquarius undas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>525</FONT><br>
idque duplex ratio cogit verum esse fateri, <br>
quod tria signa tribus signis contraria fulgent, <br>
quodque aeterna manent hominum bella atque ferarum. <br>
[humana est facies Librae, diversa Leonis] <br>
idcirco et cedunt pecudes, quod viribus amplis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>530</FONT><br>
consilium est maius. victus Leo fulget in astris, <br>
aurea Lanigero concessit sidera pellis, <br>
ipse suae parti Centaurus tergore cedit, <br>
usque adeo est hominis virtus. quid mirer ab illis <br>
nascentis Librae superari posse trigono?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>535</FONT><br>
&nbsp;&nbsp;&nbsp;&nbsp;&nbsp;Nec sola est ratio quae dat nascentibus arma&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>570</FONT><br>
inque odium generat partus et mutua bella; <br>
sed plerumque manent inimica tertia quaeque <br>
lege, in transversum vultu defixa maligno, <br>
quodque, manent quaecumque loco contraria signa <br>
adversosque gerunt inter se septima visus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>575</FONT><br>
tertia quaeque illis utriusque trigona feruntur; <br>
ne sit mirandum si foedus non datur astris <br>
quae sunt adversis signis cognata trigona. <br>
quin etiam brevior ratio est per signa sequenda;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>536</FONT><br>
nam, quaecumque nitent humana condita forma <br>
astra, manent illis inimica et victa ferarum. <br>
sed tamen in proprias secedunt singula mentes <br>
et privata gerunt secretis hostibus arma.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>540</FONT><br>
&nbsp;&nbsp;&nbsp;&nbsp;&nbsp;Lanigero genitis bellum est cum Virgine natis <br>
et Libra Geminisque et eis quos protulit Urna. <br>
in partus Tauri sub Cancro nata feruntur <br>
pectora et in Chelis et quae dant Scorpios acer <br>
et Pisces. at, quos Geminorum sidera formant,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 545</FONT><br>
his cum Lanigero bellum est eiusque trigono. <br>
in Cancro genitos Capricorni semina laedunt <br>
et Librae partus et quos dat Virginis astrum <br>
quique sub aversi numerantur sidere Tauri. <br>
Lanigeri communis erit rabidique Leonis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>550</FONT><br>
hostis, et a totidem bellum subscribitur astris. <br>
Erigone Cancrumque timet geminique sub arcu <br>
Centauri et Pisces et te, Capricorne, rigentem. <br>
maxima turba petit Libram, Capricornus et illi <br>
adversus Cancer, Iuvenis quod utrimque quadratum est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>555</FONT><br>
quaeque in Lanigeri numerantur signa trigonum. <br>
Scorpios in totidem fecundus creditur hostes; <br>
aequoreum iuvenem, Geminos, Taurum atque Leonem, <br>
Erigonen Libramque fugit metuendus et ipse, <br>
quique Sagittari veniunt de sidere partus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>560</FONT><br>
hos Geminis nati Libraque et Virgine et Urna <br>
depressisse volent. naturae lege iubente <br>
haec eadem, Capricorne, tuis inimica feruntur. <br>
at quos aeternis perfundit Aquarius undis, <br>
in pugnam Nemeaeus agit totumque trigonum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>565</FONT><br>
turba sub unius fugiens virtute ferarum. <br>
Piscibus exortos vicinus Aquarius urget <br>
et gemini fratres et quos dat Virginis astrum <br>
quique Sagittari descendunt sidera nati. <br>
&nbsp;&nbsp;&nbsp;&nbsp;&nbsp;Per tot signorum species contraria surgent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>579</FONT><br>
corpora totque modis totiens inimica creantur. <br>
idcirco nihil ex semet natura creavit <br>
foedere amicitiae maius nec rarius umquam; <br>
perque tot aetates hominum, tot tempora et annos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>589</FONT><br>
tot bella et varios etiam sub pace labores, <br>
cum Fortuna fidem quaerat, vix invenit usquam. <br>
unus erat Pylades, unus qui mallet Orestes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>583</FONT><br>
ipse mori; lis una fuit per saecula mortis, <br>
alter quod raperet fatum, non cederet alter. <br>
[et duo, qui potuere sequi: vix noxia poenis, <br>
optavitque reum sponsor non posse reverti, <br>
sponsoremque reus timuit, ne solveret ipsum] <br>
at quanta est scelerum moles per saecula cuncta,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>592</FONT><br>
quamque onus invidiae non excusabile terris! <br>
venales ad fata patres matrumque sepulcra <br>
&lt;non posuere modum sceleri, sed fraude nefanda&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>594a</FONT><br>
ipse deus Caesar cecidit, qua territus orbi&gt;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>594b</FONT><br>
imposuit Phoebus noctem terrasque reliquit. <br>
quid loquar eversas urbes et prodita templa <br>
et varias pacis clades et mixta venena <br>
insidiasque fori, caedes in moenibus ipsis <br>
et sub amicitiae grassantem nomine turbam? <br>
in populo scelus est et abundant cuncta furoris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>600</FONT><br>
et fas atque nefas mixtum, legesque per ipsas <br>
saevit nequities; poenas iam noxia vincit. <br>
scilicet, in multis quoniam discordia signis <br>
corpora nascuntur, pax est sublata per orbem, <br>
et fidei rarum foedus paucisque tributum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>605</FONT><br>
utque sibi caelum sic tellus dissidet ipsa <br>
atque hominum gentes inimica sorte feruntur. <br>
&nbsp;&nbsp;&nbsp;&nbsp;&nbsp;Si tamen et cognata cupis dinoscere signa, <br>
quae iungant animos et amica sorte ferantur, <br>
Lanigeri partus cum toto iunge trigono.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>610</FONT><br>
simplicior tamen est Aries, meliusque Leone <br>
prosequitur genitos et te, Centaure, creatos <br>
quam colitur. namque est natura mitius astrum <br>
expositumque suae noxae, nec fraudibus ullis, <br>
nec minus ingenio molli quam corpore constans:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>615</FONT><br>
illis est feritas signis praedaeque cupido, <br>
venalisque animus non umquam excedere cogit <br>
commoditate fidem, nec longa est gratia facti; <br>
plus tamen in duplici numerandum est roboris esse,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>622</FONT><br>
cui commixtus homo est, quam te, Nemeaee, sub uno. <br>
at, cum Lanigeri partus sub utroque &lt;laborant&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>619</FONT><br>
vique urgente dolent amborum astuque,&gt; trigono&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>619a</FONT><br>
non parcit; sed rara gerit pro tempore bella, <br>
quae feritas utriusque magis prorumpere cogit. <br>
idcirco et pax est signis et mixta querella.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>624</FONT><br>
quin etiam Tauri Capricorno iungitur astrum, <br>
nec magis illorum coeunt ad foedera mentes; <br>
Virgineos etiam partus, quicumque creantur <br>
Tauro, complecti cupiunt, sed saepe queruntur. <br>
quos Geminique dabunt Chelaeque et Aquarius ortus <br>
unum pectus habent fideique immobile vinclum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>630</FONT><br>
magnus et in multos veniet successus amicos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>632</FONT><br>
Scorpios et Cancer fraterna in nomina ducunt <br>
ex semet genitos, nec non et Piscibus orti <br>
concordant illis. saepe est et subdolus actus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>635</FONT><br>
Scorpios aspergit noxas sub nomine amici; <br>
at, quibus in lucem Pisces venientibus adsunt, <br>
his non una manet semper sententia cordi, <br>
commutant animos interdum et foedera rumpunt <br>
ac repetunt, tectaeque lues sub fronte vagantur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>640</FONT><br>
sic erit ex signis odium tibi paxque notanda. <br>
&nbsp;&nbsp;&nbsp;&nbsp;&nbsp;Nec satis hoc, tantum solis insistere signis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>643</FONT><br>
contemplare locum caeli sedemque vagarum. <br>
parte genus variant et vires linea mutat. <br>
nam sua quadratis veniunt, sua iura trigonis <br>
et quae per senos decurrit virgula tractus <br>
quaeque secat medium transverso limite caelum; <br>
distat enim surgatne eadem subeatne cadatne.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>651</FONT><br>
hinc modo dat mundus vires, modo deterit idem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 649</FONT><br>
quaeque illic sumunt iras, huc acta reponunt. <br>
crebrius adversis odium est, cognata quadratis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>652</FONT><br>
corpora censentur signis et amica trigonis. <br>
nec ratio obscura est; nam quartum quodque locavit <br>
eiusdem generis signum natura per orbem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>655</FONT><br>
quattuor aequali caelum discrimine signant <br>
in quibus articulos anni deus ipse creavit, <br>
ver Aries, Cererem Cancer Bacchumque ministrans <br>
Libra, caper brumam genitusque ad frigora piscis. <br>
nec non et duplici quae sunt conexa figura&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>660</FONT><br>
quartum quemque locum retinent; duo cernere Pisces <br>
et geminos iuvenes duplicemque in Virgine formam <br>
et duo Centauri licet uno corpora textu. <br>
sic et simplicibus signis stat forma quadrata; <br>
nam neque Taurus habet comitem, nec iungitur ulli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>665</FONT><br>
horrendus Leo, nec metuit sine compare quemquam <br>
Scorpios, atque uno censetur Aquarius astro. <br>
sic quaecumque manent quadrato condita templo <br>
signa parem referunt numeris aut tempore sortem <br>
ac veluti cognata manent sub foedere tali.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>670</FONT><br>
idcirco affines signant gradibusque propinquis <br>
accedunt unaque tenent sub imagine natos, <br>
quotquot cardinibus, &lt;prona vertigine mundi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>683</FONT><br>
naturae vires&gt; propriae variante, moventur;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>683a</FONT><br>
quae, quamquam in partes divisi quattuor orbis <br>
sidera quadrata efficiunt, non lege quadrati <br>
censentur: minor est numeri quam cardinis usus. <br>
longior in spatium porrecta est linea maius&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>673</FONT><br>
quae tribus emensis signis facit astra trigona. <br>
haec ad amicitias imitantis iura gradumque <br>
sanguinis atque animis haerentia foedera ducunt, <br>
utque ipsa ex longo coeunt summota recessu, <br>
sic nos coniungunt maioribus intervallis. <br>
haec meliora putant, mentes quae iungere possunt, <br>
quam quae non numquam foedus sub sanguine fallunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>680</FONT><br>
proxima vicinis subscribunt, tertia quaeque <br>
hospitibus. sic astrorum servabitur ordo. <br>
adde suas partes signis, sua partibus astra;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>687</FONT><br>
nam nihil in totum servit sibi: mixta feruntur, <br>
ipsis dant in se partes capiuntque vicissim. <br>
quae mihi mox certo digesta sub ordine surgent.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>690</FONT><br>
omnibus ex istis ratio est repetenda per artem, <br>
pacata infestis signa ut discernere possis. <br>
&nbsp;&nbsp;&nbsp;&nbsp;&nbsp;Perspice nunc tenuem visu rem, pondere magnam <br>
et tantum Graio signari nomine passam, <br>
dodecatemoria, in titulo signantia causas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>695</FONT><br>
nam, cum tricenas per partes sidera constent, <br>
rursus bis senis numerus diducitur omnis; <br>
ipsa igitur ratio binas in partibus esse <br>
dimidiasque docet partes. his finibus ecce <br>
dodecatemorium constans, bis senaque tanta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>700</FONT><br>
omnibus in signis; quae mundi conditor ille <br>
attribuit totidem numero fulgentibus astris, <br>
ut sociata forent alterna sidera sorte, <br>
et similis sibi mundus, et omnia in omnibus astra, <br>
quorum mixturis regeret concordia corpus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>705</FONT><br>
et tutela foret communi mutua causa. <br>
in terris geniti tali sub lege creantur;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>642</FONT><br>
idcirco, quamquam signis nascantur eisdem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>707</FONT><br>
diversos referunt mores inimicaque vota; <br>
et saepe in peius derrat natura, maremque <br>
femina subsequitur: miscentur sidere partus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>710</FONT><br>
singula divisis variant quod partibus astra, <br>
dodecatemoriis proprias mutantia vires. <br>
&nbsp;&nbsp;&nbsp;&nbsp;&nbsp;Nunc, quod sit cuiusque, canam, quove ordine constent, <br>
ne vagus ignotis signorum partibus erres. <br>
ipsa suo retinent primas in corpore partes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>715</FONT><br>
sidera, vicinae subeuntibus attribuuntur, <br>
cetera pro numero ducunt ex ordine partes, <br>
ultima et extremis ratio conceditur astris. <br>
singula sic retinent binas in sidere quoque <br>
dimidiasque eius partes, et summa repletur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>720</FONT><br>
sortibus exactis triginta sidere in omni. <br>
&nbsp;&nbsp;&nbsp;&nbsp;&nbsp;Nec genus est unum, ratio nec prodita simplex, <br>
pluribus inque modis verum natura locavit <br>
diduxitque vias voluitque per omnia quaeri. <br>
haec quoque comperta est ratio sub nomine eodem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>725</FONT><br>
quacumque in parti nascentum tempore Luna <br>
constiterit, numeris hanc ter dispone quaternis, <br>
sublimi totidem quia fulgent sidera mundo. <br>
inde suas illi signo, quo Luna refulsit, <br>
quaeque hinc defuerant partes numerare memento.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>730</FONT><br>
proxima tricenas pariterque sequentia ducunt. <br>
[hic ubi deficiet numerus, tunc summa relicta <br>
in binas sortes adiecta parte locetur <br>
dimidia, reliquis tribuantur ut ordine signis] <br>
in quo destituent, eius tum Luna tenebit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>735</FONT><br>
dodecatemorium signi; post cetera ducet <br>
ordine quodque suo, sicut stant astra locata. <br>
&nbsp;&nbsp;&nbsp;&nbsp;&nbsp;Haec quoque te ratio ne fallat, percipe paucis <br>
(maior in effectu minor est) de partibus ipsis <br>
dodecatemorii quota sit quod dicitur esse&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>740</FONT><br>
dodecatemorium. namque id per quinque notatur <br>
partes; nam totidem praefulgent sidera caelo <br>
quae vaga dicuntur, ducunt et singula sortes <br>
dimidias, viresque in eis et iura capessunt. <br>
in quo quaeque igitur stellae quandoque locatae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 745</FONT><br>
dodecatemorio fuerint spectare decebit; <br>
cuius enim stella in fines in sidere quoque <br>
inciderit, dabit effectus in viribus eius. <br>
undique miscenda est ratio per quam omnia constant. <br>
verum haec posterius proprio cuncta ordine reddam;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>750</FONT><br>
nunc satis est docuisse suos ignota per usus, <br>
ut, cum perceptis steterit fiducia membris, <br>
sic totum corpus facili ratione notetur <br>
et bene de summa veniat post singula carmen. <br>
ut rudibus pueris monstratur littera primum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>755</FONT><br>
per faciem nomenque suum, tum ponitur usus, <br>
tum coniuncta suis formatur syllaba nodis, <br>
hinc verbi structura venit per membra legendi, <br>
tunc rerum vires atque artis traditur usus <br>
perque pedes proprios nascentia carmina surgunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>760</FONT><br>
singulaque in summam prodest didicisse priora <br>
(quae nisi constiterint primis fundata elementis, <br>
effluat in vanum rerum praeposterus ordo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>764</FONT><br>
versaque quae propere dederint praecepta magistri),&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>763</FONT><br>
sic mihi per totum volitanti carmine mundum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>765</FONT><br>
erutaque abstrusa penitus caligine fata, <br>
Pieridum numeris etiam modulata, canenti <br>
quoque deus regnat revocanti numen in artem, <br>
per partes ducenda fides et singula rerum <br>
sunt gradibus tradenda suis, ut, cum omnia certa&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>770</FONT><br>
notitia steterint, proprios revocentur ad usus. <br>
ac, velut, in nudis cum surgunt montibus urbes, <br>
conditor et vacuos muris circumdare colles <br>
destinat, ante manus quam temptet scindere fossas, <br>
fervit opus (ruit ecce nemus, saltusque vetusti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>775</FONT><br>
procumbunt solemque novum, nova sidera cernunt, <br>
pellitur omne loco volucrum genus atque ferarum, <br>
antiquasque domos et nota cubilia linquunt, <br>
ast alii silicem in muros et marmora templis <br>
rimantur, ferrique rigor per pignora nota&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>780</FONT><br>
quaeritur, hinc artes, hinc omnis convenit usus), <br>
tum demum consurgit opus, cum cuncta supersunt, <br>
ne medios rumpat cursus praepostera cura, <br>
sic mihi conanti tantae succedere moli <br>
materies primum rerum, ratione remota,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>785</FONT><br>
tradenda est, ratio sit ne post irrita neve <br>
argumenta novis stupeant nascentia rebus. <br>
&nbsp;&nbsp;&nbsp;&nbsp;&nbsp;Ergo age noscendis animum compone sagacem <br>
cardinibus, qui per mundum sunt quattuor omnes <br>
dispositi semper mutantque volantia signa:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>790</FONT><br>
unus ab exortu caeli nascentis in orbem, <br>
qua primum terras aequali limite cernit, <br>
alter ab adversa respondens aetheris ora, <br>
unde fugit mundus praecepsque in Tartara tendit; <br>
tertius excelsi signat fastigia caeli,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>795</FONT><br>
quo defessus equis Phoebus subsistit anhelis <br>
reclinatque diem mediasque examinat umbras; <br>
ima tenet quartus fundato nobilis orbe, <br>
in quo principium est reditus finisque cadendi <br>
sideribus, pariterque occasus cernit et ortus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>800</FONT><br>
haec loca praecipuas vires summosque per artem <br>
fatorum effectus referunt, quod totus in illis <br>
nititur aeternis veluti compagibus orbis; <br>
quae nisi perpetuis alterna sorte volantem <br>
cursibus excipiant nectantque in vincula, bina&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>805</FONT><br>
per latera atque imum templi summumque cacumen, <br>
dissociata fluat resoluto machina mundo. <br>
&nbsp;&nbsp;&nbsp;&nbsp;&nbsp;Sed diversa tamen vis est in cardine quoque, <br>
et pro sorte loci variant atque ordine distant. <br>
primus erit, summi qui regnat culmine caeli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>810</FONT><br>
et medium tenui partitur limite mundum; <br>
quem capit excelsa sublimem Gloria sede <br>
(scilicet haec tutela decet fastigia summa), <br>
quidquid ut emineat sibi vindicet et decus omne <br>
asserat et varios tribuendo regnet honores.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>815</FONT><br>
hinc favor et species atque omnis gratia vulgi, <br>
reddere iura foro, componere legibus orbem <br>
foederibusque suis externas iungere gentes <br>
et pro sorte sua cuiusque extollere nomen. <br>
proximus, est ima quamquam statione locatus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>820</FONT><br>
sustinet aeternis nixum radicibus orbem, <br>
effectu minor in specie sed maior in usu. <br>
fundamenta tenet rerum censusque gubernat, <br>
quam rata sint fossis, scrutatur, vota metallis <br>
atque ex occulto quantum contingere possit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>825</FONT><br>
tertius, aequali terris in parte nitentem <br>
qui tenet exortum, qua primum sidera surgunt, <br>
unde dies redit et tempus describit in horas, <br>
hinc inter Graias horoscopos editur urbes, <br>
nec capit externum, proprio quia nomine gaudet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>830</FONT><br>
hunc penes arbitrium vitae est, hic regula morum, <br>
fortunamque dabit rebus, ducetque per artes, <br>
qualiaque excipiant nascentis tempora prima, <br>
quos capiant cultus, quali sint sede creati, <br>
utcumque admixtis subscribent viribus astra.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>835</FONT><br>
ultimus, emenso qui condit sidera mundo <br>
occasumque tenens summersum despicit orbem, <br>
pertinet ad rerum summas finemque laborum, <br>
coniugia atque epulas extremaque tempora vitae <br>
otiaque et coetus hominum cultusque deorum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>840</FONT><br>
&nbsp;&nbsp;&nbsp;&nbsp;&nbsp;Nec contentus eris percepto cardine quoque: <br>
intervalla etiam memori sunt mente notanda <br>
per maius dimensa suas reddentia vires. <br>
quidquid ab exortu summum curvatur in orbem, <br>
aetatem primam nascentisque asserit annos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>845</FONT><br>
quod summo premitur devexum culmine mundi <br>
donec ad occasus veniat, puerilibus annis <br>
succedit teneramque regit sub sede iuventam. <br>
quae pars occasus aufert imumque sub orbem <br>
descendit, regit haec maturae tempora vitae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>850</FONT><br>
perpetua serie varioque exercita cursu. <br>
at, qua perficitur cursus redeunte sub ortum, <br>
tarda supinatum lassatis viribus arcum <br>
ascendens, seros demum complectitur annos <br>
labentemque diem vitae tremulamque senectam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>855</FONT><br>
&nbsp;&nbsp;&nbsp;&nbsp;&nbsp;Omne quidem signum sub qualicumque figura <br>
partibus inficitur mundi; locus imperat astris <br>
et dotes noxamque facit; vertuntur in orbem <br>
singula et accipiunt vires caeloque remittunt. <br>
vincit enim natura loci legesque ministrat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>860</FONT><br>
finibus in propriis et praetereuntia cogit <br>
esse sui moris, vario nunc ditia honore, <br>
nunc sterilis poenam referentia sidera sedis. <br>
quae super exortum est a summo tertia caelo, <br>
infelix regio rebusque inimica futuris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>865</FONT><br>
et vitio fecunda nimis; nec sola, sed illi <br>
par erit, adverso quae fulget sidere sedes <br>
iuncta sub occasu. neu praestet, cardine mundi <br>
utraque praetenta fertur deiecta ruina. <br>
porta laboris erit: scandendum est atque cadendum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>870</FONT><br>
nec melior super occasus contraque sub ortu <br>
sors agitur mundi: praeceps haec, illa supina <br>
pendens aut metuit vicino cardine finem <br>
aut fraudata cadet. merito Typhonis habentur <br>
horrendae sedes, quem Tellus saeva profudit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>875</FONT><br>
cum bellum caelo peperit nec matre minores <br>
exstiterunt partus. sed fulmine rursus in alvum <br>
compulsi, montesque super rediere cadentes, <br>
cessit et in tumulum belli vitaeque Typhoeus. <br>
ipsa tremit mater flagrantem monte sub Aetna.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>880</FONT><br>
at, quae fulgentis sequitur fastigia caeli <br>
proxima, neve ipsi cedat, cui iungitur, astro <br>
spe melior, palmamque petens victrixque priorum <br>
altius insurgit: summae comes addita finis, <br>
in peiusque manent cursus nec vota supersunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>885</FONT><br>
quocirca minime mirum, si proxima summo <br>
atque eadem integrior Fortunae sorte dicatur <br>
cui titulus Felix. censum sic proxima Graiae <br>
nostra subit linguae vertitque a nomine nomen. <br>
Iuppiter hac habitat: venerandam crede regenti.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>890</FONT><br>
huic in perversum similis deiecta sub orbe <br>
imaque summersi contingens culmina mundi, <br>
adversa quae parte nitet, defessa peracta <br>
militia rursusque novo devota labori <br>
cardinis et subitura iugum sortemque potentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>895</FONT><br>
nondum sentit onus mundi, iam sperat honorem. <br>
Daemonien memorant Grai, Romana per ora <br>
quaeritur inversus titulus. sub corde sagaci <br>
conde locum numenque loci nomenque potentis, <br>
quae tibi posterius magnos revocentur ad usus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>900</FONT><br>
hic momenta manent nostrae plerumque salutis <br>
bellaque morborum caecis pugnantia telis, <br>
viribus ambiguam geminis casusque deique <br>
nunc huc nunc illuc sortem mutantis utraque. <br>
sed medium post astra diem curvataque primum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>905</FONT><br>
culmina nutantis summo de vertice mundi <br>
aethra Phoebus alit; sub quo quae corpora nostra <br>
concipiunt vitia et fortunam, ex viribus eius <br>
decernunt. Deus ille locus sub nomine Graio <br>
dicitur. huic adversa nitens, quae prima resurgit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>910</FONT><br>
sedibus ex imis iterumque reducit Olympum, <br>
pars mundi fratrumque vices mortesque gubernat; <br>
et dominam agnoscit Phoeben, fraterna videntem <br>
regna per adversas caeli fulgentia partes <br>
fataque damnosis imitantem finibus oris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>915</FONT><br>
huic parti Dea nomen erit Romana per ora, <br>
Graecia voce sua titulum designat eundem. <br>
arce sed in caeli, qua summa acclivia finem <br>
inveniunt, qua principium declivia sumunt, <br>
culminaque insurgunt occasus inter et ortus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>920</FONT><br>
suspenduntque suo libratum examine mundum, <br>
asserit hanc Cytherea sibi per sidera sedem <br>
et velut in facie mundi sua collocat ora, <br>
per quae humana regit. propria est haec reddita parti <br>
vis, ut conubia et thalamos taedasque gubernet:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>925</FONT><br>
haec tutela decet Venerem, sua tela movere. <br>
nomen erit Fortuna loco, quod percipe mente, <br>
ut brevia in longo compendia carmine praestem. <br>
at, qua subsidit converso cardine mundus <br>
fundamenta tenens, aversum et suspicit orbem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>930</FONT><br>
ac media sub nocte iacet, Saturnus in illa <br>
parte suas agitat vires, deiectus et ipse <br>
imperio quondam mundi solioque deorum, <br>
et pater in patrios exercet numina casus <br>
fortunamque senum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 935a</FONT><br>
titulus, quem Graecia fecit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>937b</FONT><br>
Daemonium signat dignas pro nomine vires. <br>
nunc age surgentem primo de cardine mundum <br>
respice, qua solitos nascentia signa recursus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>940</FONT><br>
incipiunt, viridis gelidis et Phoebus ab undis <br>
enatat et fulvo paulatim accenditur igni <br>
asperum iter temptans,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 937a</FONT><br>
Aries qua ducit Olympum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>945b</FONT><br>
haec tua templa ferunt, Maia Cyllenie nate,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>943</FONT><br>
pro facie signata nota, quod nomen et ipsi <br>
auctores tibi dant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 945a</FONT><br>
una est tutela duorum:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>935b</FONT><br>
[nascentum atque patrum. quae tali condita parte est] <br>
in qua fortunam natorum condidit omnem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>946</FONT><br>
natura, ex illa suspendit vota parentum. <br>
unus in occasu locus est super. ille ruentem <br>
praecipitat mundum terris et sidera mergit, <br>
tergaque prospectat Phoebi, qui viderat ora;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>950</FONT><br>
ne mirere, nigri si Ditis ianua fertur <br>
et finem vitae retinet&lt;que repagula mortis.&gt; <br>
hic etiam ipse dies moritur, tellusque per orbem <br>
surripit et noctis captum sub carcere claudit. <br>
nec non et fidei tutelam vindicat ipsi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>955</FONT><br>
pectoris et pondus. tanta est in sede potestas <br>
quae vocat et condit Phoebum recipitque refertque, <br>
consummatque diem. tali sub sorte notandae <br>
templorum tibi sunt vires: quae pervolat omnis <br>
astrorum series ducitque et commodat illis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>960</FONT><br>
ipsa suas leges, stellaeque ex ordine certo, <br>
ut natura sinit, lustrant, variasque locorum <br>
efficiunt vires, utcumque aliena capessunt <br>
regna et in externis subsidunt hospita castris. <br>
haec mihi sub certa stellarum parte canentur;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>965</FONT><br>
nunc satis est caeli partes titulosque notasse <br>
effectusque loci per se cuiusque deosque. <br>
[cui parti nomen posuit, qui condidit artem, <br>
octotropos; per quod stellae diversa volantes <br>
quos reddant motus, proprio venit ordine rerum].
</p>

<p class=border></P>

<p>
<table border=0 cellspacing=15 cellpadding=0 align=Center>
<tr>
	<td><a href="manilius.html">Manilius</A>
	<td><a href="misc.html">The Miscellany</A>
	<td><a href="index.html">The Latin Library</A>
	<td><a href="classics.html">The Classics Page</A>
</TABLE>
</p>
</BODY></HTML>