<html>
	<head>
		<title>
			Terence: Heauton Timorumenos
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>P. TERENTI AFRI HEAVTON TIMORVMENOS
</p>

<p class=border></P>

<p>
<b>DIDASCALIA</B>
</p>

<p>
<b>INCIPIT HEAVTON TIMORVMENOS TERENTI</B><br>
<b>ACTA LVDIS MEGALENSIBVS</B><br>
<b>L. CORNELIO LENTVLO L. VALERIO FLACCO AEDILIBVS CVRVLIBVS</B><br>
<b>EGERE L. AMBIVIVS TVRPIO L. ATILIVS PRAENESTINVS</B><br>
<b>MODOS FECIT FLACCVS CLAVDI</B><br>
<b>ACTA I TIBIIS INPARIBVS DEINDE DVABUS DEXTRIS</B><br>
<b>GRAECA EST MENANDRV</B><br>
<b>FACTAST III M' IVVENTIO TI. SEMPRONIO COS.</B>
</p>

<p>
<b>PERSONAE</B>
</p>

<p>
<b>(PROLOGVS)</B><br>
<b>CHREMES SENEX</B><br>
<b>MENEDEMVS SENEX</B><br>
<b>CLITIPHO ADVLESCENS</B><br>
<b>CLINIA ADVLESCENS</B><br>
<b>SYRVS SERVOS</B><br>
<b>DROMO SERVOS</B><br>
<b>BACCHIS MERETRIX</B><br>
<b>ANTIPHILA VIRGO</B><br>
<b>SOSTRATA MATRONA</B><br>
<b>(CANTHARA) NVTRIX</B><br>
<b>PHRYGIA ANCILLA</B><br>
<b>(CANTOR)</B>
</p>

<p>
<b>PERIOCHA</B><br>
<b>C. SVLPICI APOLLINARIS</B>
</p>

<p>
In militiam proficisci gnatum Cliniam<br>
amantem Antiphilam conpulit durus pater<br>
animique sese angebat facti paenitens.<br>
mox ut reversust, clam patrem devortitur<br>
ad Clitiphonem. is amabat scortum Bacchidem.<br>
cum accerseret cupitam Antiphilam Clinia,<br>
ut eius Bacchis venit amica ac servolae<br>
habitum gerens Antiphila: factum id quo patrem<br>
suum celaret Clitipho. hic technis Syri<br>
decem minas meretriculae aufert a sene.<br>
Antiphila Clitiphonis reperitur soror:<br>
hanc Clinia, aliam Clitipho uxorem accipit.<br>
&nbsp;<br>
&nbsp;<br>
<br>

</p>

<p>
<b>PROLOGVS</B>
</p>

<p>
Nequoi sit vostrum mirum quor partis seni<br>
poeta dederit quae sunt adulescentium,<br>
id primum dicam, deinde quod veni eloquar.<br>
ex integra Graeca integram comoediam<br>
hodie sum acturus H[e]auton timorumenon,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;5<br>
duplex quae ex argumento facta est simplici.<br>
novam esse ostendi et quae esset: nunc qui scripserit<br>
et quoia Graeca sit, ni partem maxumam<br>
existumarem scire vostrum, id dicerem.<br>
nunc quam ob rem has partis didicerim paucis dabo.&nbsp;&nbsp;&nbsp;&nbsp;&nbsp;10<br>
oratorem esse voluit me, non prologum:<br>
vostrum iudicium fecit; me actorem dedit.<br>
sed hic actor tantum poterit a facundia<br>
quantum ille potuit cogitare commode<br>
qui orationem hanc scripsit quam dicturu' sum?&nbsp;&nbsp;&nbsp;&nbsp;&nbsp;&nbsp;&nbsp;15<br>
nam quod rumores distulerunt malevoli<br>
multas contaminasse Graecas, dum facit<br>
paucas Latinas: factum id esse hic non negat<br>
neque se pigere et deinde facturum autumat.<br>
habet bonorum exemplum quo exemplo sibi&nbsp;&nbsp;&nbsp;&nbsp;&nbsp;20<br>
licere [id] facere quod illi fecerunt putat.<br>
tum quod malevolu' vetu' poeta dictitat<br>
repente ad studium hunc se adplicasse musicum,<br>
amicum ingenio fretum, haud natura sua:<br>
arbitrium vostrum, vostra existumatio&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;25<br>
valebit. quare omnis vos oratos volo,<br>
ne plus iniquom possit quam aequom oratio.<br>
facite aequi siti', date crescendi copiam<br>
novarum qui spectandi faciunt copiam<br>
sine vitiis. ne ille pro se dictum existumet&nbsp;&nbsp;&nbsp;&nbsp;&nbsp;30<br>
qui nuper fecit servo currenti in via<br>
decesse populum: quor insano serviat?<br>
de illi(u)s peccatis plura dicet quom dabit<br>
alias novas, nisi finem maledictis facit.<br>
adeste aequo animo, date potestatem mihi&nbsp;&nbsp;&nbsp;&nbsp;&nbsp;&nbsp;&nbsp;35<br>
statariam agere ut liceat per silentium,<br>
ne semper servo' currens, iratus senex,<br>
edax parasitu', sycophanta autem inpudens,<br>
avaru' leno adsidue agendi sint seni<br>
clamore summo, cum labore maxumo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;40<br>
mea causa causam hanc iustam esse animum inducite,<br>
ut aliqua pars labori' minuatur mihi.<br>
nam nunc novas qui scribunt nil parcunt seni:<br>
siquae laboriosast, ad me curritur;<br>
si lenis est, ad alium defertur gregem.&nbsp;&nbsp;&nbsp;&nbsp;&nbsp;&nbsp;45<br>
in hac est pura oratio. experimini<br>
in utramque partem ingenium quid possit meum.<br>
[si numquam avare pretium statui arti meae<br>
et eum esse quaestum in animum induxi maxumum,<br>
quam maxume servire vostris commodis:]&nbsp;&nbsp;&nbsp;&nbsp;&nbsp;&nbsp;&nbsp;&nbsp;50<br>
exemplum statuite in me, ut adulescentuli<br>
vobis placere studeant potiu' quam sibi.
</p>

<p>
<b>ACTVS I</B>
</p>

<p>
<b>Chremes Menedemvs</B>
</p>

<p>
<b>I.i</B><br>
<b>CH.</B> Quamquam haec inter nos nuper notitia admodumst<br>
(inde adeo quod agrum in proxumo hic mercatus es)<br>
nec rei fere sane amplius quicquam fuit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;55<br>
tamen vel virtus tua me vel vicinitas,<br>
quod ego in propinqua parte amicitiae puto,<br>
facit ut te audacter moneam et familiariter<br>
quod mihi videre praeter aetatem tuam<br>
facere et praeter quam res te adhortatur tua.&nbsp;&nbsp;&nbsp;&nbsp;&nbsp;60<br>
nam pro deum atque hominum fidem quid vis tibi aut<br>
quid quaeris? annos sexaginta natus es<br>
aut plus eo, ut conicio; agrum in his regionibus<br>
meliorem neque preti maiori' nemo habet;<br>
servos compluris: proinde quasi nemo siet,&nbsp;&nbsp;&nbsp;&nbsp;&nbsp;65<br>
ita attente tute illorum officia fungere.<br>
numquam tam mane egredior neque tam vesperi<br>
domum revortor quin te in fundo conspicer<br>
fodere aut arare aut aliquid ferre denique.<br>
nullum remitti' tempu' neque te respicis.&nbsp;&nbsp;&nbsp;&nbsp;&nbsp;&nbsp;&nbsp;70<br>
haec non voluptati tibi esse sati' certo scio. at<br>
enim dices "quantum hic operi' fiat paenitet."<br>
quod in opere faciundo operae consumis tuae,<br>
si sumas in illis exercendis, plus agas.<br>
<b>ME.</B> Chreme, tantumne ab re tuast oti tibi&nbsp;&nbsp;&nbsp;&nbsp;&nbsp;&nbsp;75<br>
aliena ut cures ea quae nil ad te attinent?<br>
<b>CH.</B> homo sum: humani nil a me alienum puto.<br>
vel me monere hoc vel percontari puta:<br>
rectumst ego ut faciam; non est te ut deterream.<br>
<b>ME.</B> mihi sic est usu'; tibi ut opu' factost face.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;80<br>
<b>CH.</B> an quoiquamst usus homini se ut cruciet? <b>ME.</B> mihi.<br>
<b>CH.</B> si quid laborist nollem. sed quid istuc malist?<br>
quaeso, quid de te tantum meruisti? <b>ME.</B> eheu!<br>
<b>CH.</B> ne lacruma atque istuc, quidquid est, fac me ut sciam:<br>
ne retice, ne verere, crede inquam mihi:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;85<br>
aut consolando aut consilio aut re iuvero.<br>
<b>ME.</B> scire hoc vis? <b>CH.</B> hac quidem causa qua dixi tibi.<br>
<b>ME.</B> dicetur. <b>CH.</B> at istos rastros interea tamen<br>
adpone, ne labora. <b>ME.</B> minime. <b>CH.</B> quam rem agis?<br>
<b>ME.</B> sine me vocivom tempu' nequod dem mihi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;90<br>
labori'. <b>CH.</B> non sinam, inquam. <b>ME.</B> ah non aequom facis.<br>
<b>CH.</B> hui tam gravis hos, quaeso? <b>ME.</B> sic meritumst meum.<br>
<b>CH.</B> nunc loquere. <b>ME.</B> filium unicum adulescentulum<br>
habeo. ah quid dixi habere me? immo habui, Chreme;<br>
nunc habeam necne incertumst. <b>CH.</B> quid ita istuc? <b>ME.</B>
scies.&nbsp;&nbsp;&nbsp;&nbsp; 95<br>
est e Corintho hic advena anu' paupercula;<br>
ei(u)s filiam ille amare coepit perdite,<br>
prope iam ut pro uxore haberet: haec clam me omnia.<br>
ubi rem rescivi, coepi non humanitus<br>
neque ut animum decuit aegrotum adulescentuli&nbsp;&nbsp;&nbsp;&nbsp;&nbsp;100<br>
tractare, sed vi et via pervolgata patrum.<br>
cotidie accusabam: "hem tibine haec diutius<br>
licere speras facere me vivo patre,<br>
amicam ut habeas prope iam in uxoris loco?<br>
erras, si id credis, et me ignoras, Clinia.&nbsp;&nbsp;&nbsp;&nbsp;&nbsp;&nbsp;105<br>
ego te meum esse dici tantisper volo<br>
dum quod te dignumst facies; sed si id non facis,<br>
ego quod me in te sit facere dignum invenero.<br>
nulla adeo ex re istuc fit nisi ex nimio otio.<br>
ego istuc aetati' non amori operam dabam,&nbsp;&nbsp;&nbsp;&nbsp;&nbsp;110<br>
sed in Asiam hinc abii propter pauperiem atque ibi<br>
simul rem et gloriam armis belli repperi."<br>
postremo adeo res rediit: adulescentulus<br>
saepe eadem et graviter audiendo victus est;<br>
putavit me et aetate et benevolentia&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;115<br>
plus scire et providere quam se ipsum sibi:<br>
in Asiam ad regem militatum abiit, Chreme.<br>
<b>CH.</B> quid ais? <b>ME.</B> clam me profectu' mensis tris abest.<br>
<b>CH.</B> ambo accusandi; etsi illud inceptum tamen<br>
animist pudenti' signum et non instrenui.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;120<br>
<b>ME.</B> ubi comperi ex is qui &lt;ei> fuere conscii,<br>
domum revortor maestus atque animo fere<br>
perturbato atque incerto prae aegritudine.<br>
adsido: adcurrunt servi, soccos detrahunt;<br>
video alios festinare, lectos sternere,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;125<br>
cenam adparare: pro se quisque sedulo<br>
faciebant quo illam mihi lenirent miseriam.<br>
ubi video, haec coepi cogitare "hem tot mea<br>
soli[us] solliciti sunt causa ut me unum expleant?<br>
ancillae tot me vestient? sumptus domi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;130<br>
tantos ego solu' faciam? sed gnatum unicum,<br>
quem pariter uti his decuit aut etiam amplius,<br>
quod illa aetas magis ad haec utenda idoneast,<br>
eum ego hinc eieci miserum iniustitia mea!<br>
malo quidem me dignum quovis deputem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;135<br>
si id faciam. nam usque dum ille vitam illam colet<br>
inopem carens patria ob meas iniurias,<br>
interea usque illi de me supplicium dabo<br>
laborans parcens quaerens, illi serviens."<br>
ita facio prorsu': nil relinquo in aedibus&nbsp;&nbsp;&nbsp;&nbsp;&nbsp;&nbsp;&nbsp;140<br>
nec vas nec vestimentum: conrasi omnia.<br>
ancillas servos, nisi eos qui opere rustico<br>
faciundo facile sumptum exsercirent suom,<br>
omnis produxi ac vendidi. inscripsi ilico<br>
aedis mercede. quasi talenta ad quindecim&nbsp;&nbsp;&nbsp;&nbsp;&nbsp;&nbsp;&nbsp;145<br>
coegi: agrum hunc mercatu' sum: hic me exerceo.<br>
decrevi tantisper me minus iniuriae,<br>
Chreme, m&lt;eo> gnato facere dum fiam miser;<br>
nec fas esse ulla me voluptate hic frui,<br>
nisi ubi ille huc salvo' redierit meu' particeps. 150<br>
<b>CH.</B> ingenio te esse in liberos leni puto,<br>
et illum obsequentem siqui' recte aut commode<br>
tractaret. verum nec tu illum sati' noveras<br>
nec te ille; hoc qui fit? ubi non vere vivitur.<br>
tu illum numquam ostendisti quanti penderes&nbsp;&nbsp;&nbsp;&nbsp;&nbsp;&nbsp;&nbsp;155<br>
nec tibi illest credere ausu' quae est aequom patri.<br>
quod si esset factum, haec numquam evenissent tibi.<br>
<b>ME.</B> ita res est, fateor: peccatum a me maxumest.<br>
<b>CH.</B> Menedeme, at porro recte spero et illum tibi<br>
salvom adfuturum esse hic confido propediem.&nbsp;&nbsp;&nbsp;&nbsp;&nbsp;&nbsp;160<br>
<b>ME.</B> utinam ita di faxint! <b>CH.</B> facient. nunc si commodumst,<br>
Dionysia hic sunt hodie: apud me sis volo.<br>
<b>ME.</B> non possum. <b>CH.</B> quor non? quaeso tandem aliquantulum<br>
tibi parce: idem absens facere te hoc volt filius.<br>
<b>ME.</B> non convenit, qui illum ad laborem in&lt;pe>pulerim,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;165<br>
nunc me ipsum fugere. <b>CH.</B> sicine est sententia?<br>
<b>ME.</B> sic. <b>CH.</B> bene vale. <b>ME.</B> et tu.-- <b>CH.</B>
lacrumas excussit mihi<br>
miseretque me eiu'. sed ut diei tempus est,<br>
&lt;tempust> monere me hunc vicinum Phaniam<br>
ad cenam ut veniat: ibo, visam si domist.--&nbsp;&nbsp;&nbsp;&nbsp;&nbsp;170</p>

<p>
&lt;Saltatio convivarum></p>

<p>
nil opu' fuit monitore: iamdudum domi<br>
praesto apud me esse aiunt. egomet convivas moror.<br>
ibo adeo hinc intro. sed quid crepuerunt fores<br>
hinc a me? quinam egreditur? huc concessero.
</p>

<p>
<b>Clitipho Chremes</B>
</p>

<p>
<b>I.ii</B><br>
<b>CL.</B> Nil adhuc est quod vereare, Clinia: haudquaquam etiam cessant&nbsp;&nbsp;&nbsp;175<br>
et illam simul cum nuntio tibi hic adfuturam hodie scio.<br>
proin tu sollicitudinem istam falsam quae te excruciat mittas.<br>
<b>CH.</B> quicum loquitur filius?<br>
<b>CL.</B> pater adest quem volui: adibo. pater, opportune advenis.<br>
<b>CH.</B> quid id est? <b>CL.</B> hunc Menedemum nostin nostrum vicinum?
<b>CH.</B>
probe.&nbsp; 180<br>
<b>CL.</B> huic filium scis esse? <b>CH.</B> audivi esse in Asia. <b>CL.</B>
non est, pater:<br>
apud nos est. <b>CH.</B> quid ais? <b>CL.</B> advenientem, e navi egredientem
ilico<br>
abduxi ad cenam; nam mihi cum &lt;eo> iam inde usque a pueritia<br>
f&lt;ui>t semper familiaritas. <b>CH.</B> voluptatem magnam nuntias.<br>
quam vellem Menedemum invitatum ut nobiscum esset, amplius&nbsp;&nbsp;&nbsp;&nbsp;&nbsp;185<br>
ut hanc laetitiam necopinanti primus obicerem &lt;ei> domi!<br>
atque etiam nunc tempus est. <b>CL.</B> cave faxis: non opus est, pater.<br>
<b>CH.</B> quapropter? <b>CL.</B> quia enim incertumst etiam quid se
faciat. modo venit;<br>
timet omnia, patris iram et animum amicae se erga ut sit suae.<br>
&lt;ea>m misere amat; propter eam haec turba atque abitio evenit. <b>CH.</B>
scio.&nbsp;&nbsp; 190<br>
<b>CL.</B> nunc servolum ad eam in urbem misit et ego nostrum una Syrum.<br>
<b>CH.</B> quid narrat? <b>CL.</B> quid ille? miserum se esse. <b>CH.</B>
miserum? quem<br>
&nbsp;&nbsp;&nbsp;&nbsp; minu' crederest?<br>
quid relicuist quin habeat quae quidem in homine dicuntur bona?<br>
parentis, patriam incolumem, amicos genu' cognatos ditias.<br>
atque haec perinde sunt ut illi(u)s animu' qui ea possidet:&nbsp;&nbsp;&nbsp;&nbsp;&nbsp;&nbsp;195<br>
qui uti scit &lt;ei> bona; illi qui non utitur recte mala.<br>
<b>CL.</B> immo ill' fuit senex inportunu' semper, et nunc nil magis<br>
vereor quam nequid in illum iratu' plus satis faxit, pater.<br>
<b>CH.</B> illene? (sed reprimam me: nam in metu esse hunc illist utile.)<br>
<b>CL.</B> quid tute tecum? <b>CH.</B> dicam: ut ut erat, mansum tamen
oportuit.&nbsp;&nbsp;&nbsp; 200<br>
fortasse aliquanto iniquior erat praeter ei(u)s lubidinem:<br>
pateretur; nam quem ferret si parentem non ferret suom?<br>
huncin erat aequom ex illi(u)s more an illum ex huiu' vivere?<br>
et quod illum insimulat durum id non est; nam parentum iniuriae<br>
uniu' modi sunt ferme, paullo qui est homo tolerabilis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;205<br>
scortari crebro nolunt, nolunt crebro convivarier,<br>
praebent exigue sumptum; atque haec sunt tamen ad virtutem omnia.<br>
verum ubi animus semel se cupiditate devinxit mala,<br>
necessest, Clitipho, consilia consequi consimilia. hoc<br>
scitumst: periclum ex aliis face[re] tibi quod ex usu siet.&nbsp;&nbsp;&nbsp;&nbsp;&nbsp;&nbsp;210<br>
<b>CL.</B> ita credo. <b>CH.</B> ego ibo hinc intro, ut videam nobis
quid in cena siet.<br>
tu, ut tempus est diei, vide sis nequo hinc abeas longius.
</p>

<p>
<b>ACTVS II</B>
</p>

<p>
<b>Clitipho</B>
</p>

<p>
<b>II.i</B><br>
<b>CL.</B> Quam iniqui sunt patres in omnis adulescentis iudices!<br>
qui aequom esse censent nos a pueris ilico nasci senes<br>
neque illarum adfinis esse rerum quas fert adulescentia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;215<br>
ex s&lt;ua> lubidine moderantur nunc quae est, non quae olim fuit.<br>
mihin si umquam filius erit, ne ille facili me utetur patre;<br>
nam et cognoscendi et ignoscendi dabitur peccati locus:<br>
non ut meus, qui mihi per alium ostendit s&lt;ua>m sententiam.<br>
perii! is mi, ubi adbibit plus paullo, sua quae narrat facinora!&nbsp;&nbsp;&nbsp;&nbsp;&nbsp;&nbsp;220<br>
nunc ait "periclum ex aliis facito tibi quod ex usu siet":<br>
astutu'. ne ille haud scit quam mihi nunc surdo narret fabulam.<br>
mage nunc me amicae dicta stimulant "da mihi" atque "adfer mihi":<br>
quoi quod respondeam nil habeo; neque me quisquamst miserior.<br>
nam hic Clinia, etsi is quoque suarum rerum satagit, attamen&nbsp;&nbsp;&nbsp;&nbsp;&nbsp;&nbsp;&nbsp;&nbsp;225<br>
habet bene et pudice eductam, ignaram artis meretriciae.<br>
meast potens procax magnifica sumptuosa nobilis.<br>
tum quod dem [&lt;ei>] "recte" est; nam nil esse mihi religiost dicere.<br>
hoc ego mali non pridem inveni neque etiamdum scit pater.
</p>

<p>
<b>Clinia Clitipho</B>
</p>

<p>
<b>II.ii</B><br>
<b>CLIN.</B> Si mihi secundae res de amore m&lt;eo> essent, iamdudum
scio&nbsp;&nbsp;&nbsp;&nbsp; 230<br>
venissent; sed vereor ne mulier me absente hic corrupta sit.<br>
concurrunt multae opiniones quae mihi animum exaugeant:<br>
occasio locus aetas mater quoi(u)s sub imperiost mala,<br>
quoi nil iam praeter pretium dulcest. <b>CLIT.</B> Clinia. <b>CLIN.</B>
ei misero mihi!<br>
<b>CLIT.</B> etiam caves ne videat forte hic te a patre aliquis exiens?&nbsp;&nbsp;&nbsp;&nbsp;&nbsp;&nbsp;&nbsp;235<br>
<b>CLIN.</B> faciam; sed nescioquid profecto mi animu' praesagit mali.<br>
<b>CLIT.</B> pergin istuc priu' diiudicare quam scis quid veri siet?<br>
<b>CLIN.</B> si nil mali esset iam hic adessent. <b>CLIT.</B> iam aderunt.
<b>CLIN.</B><br>
&nbsp;&nbsp;&nbsp;&nbsp; quando istuc erit?<br>
<b>CLIT.</B> non cogitas hinc longule esse? et nosti mores mulierum:<br>
dum moliuntur, dum conantur, annus est. <b>CLIN.</B> o Clitipho,&nbsp;&nbsp;&nbsp;&nbsp;&nbsp;&nbsp;&nbsp;&nbsp;240<br>
timeo. <b>CLIT.</B> respira: eccum Dromonem cum Syro una: adsunt tibi.
</p>

<p>
<b>Syrvs Dromo Clinia Clitipho</B>
</p>

<p>
<b>II.iii</B><br>
<b>SY.</B> Ain tu? <b>DR.</B> sic est. <b>SY.</B> verum interea, dum
sermones caedimus,<br>
illae sunt relictae. <b>CLIT.</B> mulier tibi adest. audin, Clinia?<br>
<b>CLIN.</B> ego vero audio nunc demum et video et valeo, Clitipho.<br>
<b>DR.</B> minime mirum: adeo inpeditae sunt: ancillarum gregem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;245<br>
ducunt secum. <b>CLIN.</B> perii, unde illi sunt ancillae? <b>CLIT.</B>
men rogas?<br>
<b>SY.</B> non oportuit relictas: portant quid rerum! <b>CLIN.</B>
ei mihi!<br>
<b>SY.</B> aurum vestem; et vesperascit et non noverunt viam.<br>
factum a nobis stultest. abi dum tu, Dromo, illis obviam.<br>
propera: quid stas? <b>CLIN.</B> vae misero mi, quanta de spe decidi!&nbsp;&nbsp;&nbsp;&nbsp;&nbsp;&nbsp;&nbsp;250<br>
<b>CLIT.</B> quid istuc? quae res te sollicitat autem? <b>CLIN.</B>
rogitas quid siet?<br>
viden tu? ancillas aurum vestem, quam ego cum una ancillula<br>
hic reliqui, unde esse censes? <b>CLIT.</B> vah nunc demum intellego.<br>
<b>SY.</B> di boni, quid turbaest! aedes nostrae vix capient, scio.<br>
quid comedent! quid ebibent! quid sene erit nostro miserius?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;255<br>
sed video eccos quos volebam. <b>CLIN.</B> o Iuppiter, ubinamst fides?<br>
dum ego propter te errans patria careo demens, tu interea loci<br>
conlocupletasti te, Antiphila, et me in his deseruisti malis,<br>
propter quam in summa infamia sum et m&lt;eo> patri minus [sum] obsequens:<br>
quoi(u)s nunc pudet me et miseret, qui harum mores cantabat mihi,&nbsp;&nbsp;&nbsp;&nbsp;&nbsp;&nbsp;260<br>
monuisse frustra neque eum potuisse umquam ab hac me expellere;<br>
quod tamen nunc faciam; tum quom gratum mi esse potuit nolui.<br>
nemost miserior me. <b>SY.</B> hic de nostris verbis errat videlicet<br>
quae hic sumu' locuti. Clinia, aliter tuom amorem atque est accipis:<br>
nam et vitast eadem et animu' te erga idem ac fuit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;265<br>
quantum ex ipsa re coniecturam fecimus.<br>
<b>CLIN.</B> quid est obsecro? nam mihi nunc nil rerum omniumst<br>
quod malim quam me hoc falso suspicarier.<br>
<b>SY.</B> hoc primum, ut ne quid hui(u)s rerum ignores: anus,<br>
quae est dicta mater esse ei ant(e)hac, non fuit;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;270<br>
ea obiit mortem. hoc ipsa in itinere alterae<br>
dum narrat forte audivi. <b>CLIT.</B> quaenamst altera?<br>
<b>SY.</B> mane: hoc quod coepi primum enarrem, Clitipho:<br>
post istuc veniam. <b>CLIT.</B> propera. <b>SY.</B> iam primum omnium,<br>
ubi ventum ad aedis est, Dromo pultat fores;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;275<br>
anu' quaedam prodit; haec ubi aperuit ostium,<br>
continuo hic se coniecit intro, ego consequor;<br>
anu' foribus obdit pessulum, ad lanam redit.<br>
hic sciri potuit aut nusquam alibi, Clinia,<br>
quo studio vitam s&lt;ua>m te absente exegerit,&nbsp;&nbsp;&nbsp;&nbsp;&nbsp;&nbsp;&nbsp;280<br>
ubi de inprovisost interventum mulieri.<br>
nam ea res dedit tum existumandi copiam<br>
cotidianae vitae consuetudinem,<br>
quae quoi(u)sque ingenium ut sit declarat maxume.<br>
texentem telam studiose ipsam offendimus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;285<br>
mediocriter vestitam veste lugubri<br>
(ei(u)s anui' causa opinor quae erat mortua)<br>
sine auro; tum ornatam ita uti quae ornantur sibi,<br>
nulla mala re esse expolitam muliebri;<br>
capillu' pexu' prolixus circum caput&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;290<br>
reiectu' neglegenter; pax. <b>CLIN.</B> Syre mi, obsecro,<br>
ne me in laetitiam frustra conicias. <b>SY.</B> anus<br>
subtemen nebat. praeterea una ancillula<br>
erat; ea texebat una, pannis obsita,<br>
neglecta, inmunda inluvie. <b>CLIT.</B> si haec sunt, Clinia,&nbsp;&nbsp;&nbsp;&nbsp;295<br>
vera, ita uti credo, quis te est fortunatior?<br>
scin hanc quam dicit sordidatam et sordidam?<br>
magnum hoc quoque signumst dominam esse extra noxiam,<br>
quom eius tam negleguntur internuntii.<br>
nam disciplinast isdem munerarier&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;300<br>
ancillas primum ad dominas qui adfectant viam.<br>
<b>CLIN.</B> perge, obsecro te, et cave ne falsam gratiam<br>
studeas inire. quid ait ubi me nominas?<br>
<b>SY.</B> ubi dicimus redisse te et rogare uti<br>
veniret ad te, mulier telam desinit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;305<br>
continuo et lacrumis opplet os totum sibi,<br>
ut facile scires desiderio id fieri [tuo].<br>
<b>CLIN.</B> prae gaudio, ita me di ament, ubi sim nescio:<br>
ita timui. <b>CLIT.</B> at ego nil esse scibam, Clinia.<br>
agedum vicissim, Syre, dic quae illast altera?&nbsp;&nbsp;&nbsp;&nbsp;&nbsp;&nbsp;&nbsp;310<br>
<b>SY.</B> adducimus t&lt;ua>m Bacchidem. <b>CLIT.</B> hem quid? Bacchidem?<br>
eho sceleste, quo illam duci'? <b>SY.</B> quo ego illam? ad nos scilicet.<br>
<b>CLIT.</B> ad patrem[ne]? <b>SY.</B> ad eum ipsum. <b>CLIT.</B> o
hominis inpudentem<br>
&nbsp;&nbsp;&nbsp;&nbsp; audaciam! <b>SY.</B> heus<br>
non fit sine periclo facinu' magnum nec memorabile.<br>
<b>CLIT.</B> hoc vide: in mea vita tu tibi laudem is quaesitum, scelus?&nbsp;&nbsp;&nbsp;&nbsp;315<br>
ubi si paullulum modo quid te fugerit, ego perierim.<br>
quid illo facias? <b>SY.</B> at enim . . <b>CLIT.</B> quid "enim"?
<b>SY.</B>
si sinas, dicam.<br>
<b>&nbsp;&nbsp; CLIN.</B> sine.<br>
<b>CLIT.</B> sino. <b>SY.</B> ita res est haec nunc quasi quom . .
<b>CLIT.</B>
quas, malum,<br>
&nbsp;&nbsp;&nbsp;&nbsp; ambages mihi<br>
narrare occipit? <b>CLIN.</B> Syre, verum hic dicit: mitte, ad rem
redi.<br>
<b>SY.</B> enimvero reticere nequeo: multimodis iniurius,&nbsp;&nbsp;&nbsp;&nbsp;&nbsp;&nbsp;&nbsp;320<br>
Clitipho, es neque ferri potis es. <b>CLIN.</B> audiundum hercle est,
tace.<br>
[<b>CLIT.</B> quid est?]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;321a<br>
<b>SY.</B> vis amare, vis potiri, vis quod des illi effici;<br>
tuom esse in potiundo periclum non vis: haud stulte sapis;<br>
siquidem id saperest velle te id quod non potest contingere.<br>
aut haec cum illis sunt habenda aut illa cum his mittenda sunt.&nbsp;&nbsp;&nbsp;325<br>
harum d&lt;ua>rum condicionum nunc utram malis vide;<br>
etsi consilium quod cepi rectum esse et tutum scio.<br>
nam apud patrem tua amica tecum sine metu ut sit copiast.<br>
tum quod illi argentum es pollicitus, &lt;ea>dem hac inveniam via,<br>
quod ut efficerem orando surdas iam auris reddideras mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;330<br>
quid aliud tibi vis? <b>CLIT.</B> siquidem hoc fit. <b>SY.</B> siquidem?
experiundo scies.<br>
<b>CLIT.</B> age age, cedo istuc t&lt;uo>m consilium: quid id est?
<b>SY.</B><br>
&nbsp;&nbsp;&nbsp;&nbsp; adsimulabimus<br>
tuam amicam huius esse amicam. <b>CLIT.</B> pulchre: quid faciat sua?<br>
an ea quoque dicetur huiu', si una haec dedecorist parum?<br>
<b>SY.</B> immo ad t&lt;ua>m matrem abducetur. <b>CLIT.</B> quid eo?
<b>SY.</B>
longumst, Clitipho,&nbsp; 335<br>
si tibi narrem quam ob rem id faciam. <b>CLIN.</B> vera causast. <b>CLIT.</B>
fabulae!<br>
nil sati' firmi video quam ob rem accipere hunc mi expediat metum.<br>
<b>SY.</B> mane, habeo aliud, si istuc metui', quod ambo confiteamini<br>
sine periclo esse. <b>CLIT.</B> huiu' modi obsecro aliquid reperi.
<b>CLIN.</B>
maxume.<br>
<b>SY.</B> ibo obviam, hinc dicam ut revortantur domum. <b>CLIT.</B>
hem&nbsp;&nbsp;&nbsp;&nbsp;&nbsp;&nbsp; 340<br>
quid dixti? <b>SY.</B> ademptum tibi iam faxo omnem metum,<br>
in aurem utramvis otiose ut dormias.<br>
<b>CLIT.</B> quid ago nunc? <b>CLIN.</B> tune? quod boni . . <b>CLIT.</B>
Syre! dic modo<br>
verum. <b>SY.</B> age modo: hodie sero ac nequiquam voles.<br>
<b>CLIN.</B> datur, fruare dum licet; nam nescias . .&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;345<br>
<b>CLIT.</B> Syre inquam! <b>SY.</B> perge porro, tamen istuc ago.<br>
<b>CLIN.</B> ei(u)s sit potestas posthac an numquam tibi.<br>
<b>CLIT.</B> verum hercle istuc est. Syre, Syre inquam, heus heus Syre!<br>
<b>SY.</B> concaluit. quid vis? <b>CLIT.</B> redi, redi! <b>SY.</B>
adsum: dic quid est?<br>
iam hoc quoque negabi' tibi placere. <b>CLIT.</B> immo, Syre,&nbsp;&nbsp;&nbsp;&nbsp;&nbsp;350<br>
et me et meum amorem et famam permitto tibi.<br>
tu es iudex: nequid accusandu' sis vide.<br>
<b>SY.</B> ridiculumst istuc me admonere, Clitipho,<br>
quasi istic minor mea res agatur quam tua.<br>
hic siquid nobis forte advorsi evenerit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;355<br>
tibi erunt parata verba, huic homini verbera:<br>
quapropter haec res ne utiquam neglectust mihi.<br>
sed istunc exora ut suam esse adsimulet. <b>CLIN.</B> scilicet<br>
facturum me esse; in eum iam res rediit locum<br>
ut sit necessu'. <b>CLIT.</B> merito te amo, Clinia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;360<br>
<b>CLIN.</B> verum illa nequid titubet. <b>SY.</B> perdoctast probe.<br>
<b>CLIT.</B> at hoc demiror qui tam facile potueris<br>
persuadere illi, quae solet quos spernere!<br>
<b>SY.</B> in tempore ad eam veni, quod rerum omniumst<br>
primum. nam quendam misere offendi ibi militem&nbsp;&nbsp;&nbsp;&nbsp;&nbsp;365<br>
ei(u)s noctem orantem: haec arte tractabat virum,<br>
ut illius animum cupidum inopia incenderet<br>
&lt;ea>demque ut esset apud te hoc quam gratissimum.<br>
sed heus tu, vide sis nequid inprudens ruas!<br>
patrem novisti ad has res quam sit perspicax;&nbsp;&nbsp;&nbsp;&nbsp;&nbsp;&nbsp;&nbsp;&nbsp;370<br>
ego te autem novi quam esse soleas inpotens;<br>
inversa verba, eversas cervices tuas,<br>
gemitus screatus tussis risus abstine.<br>
<b>CLIT.</B> laudabi'. <b>SY.</B> vide sis. <b>CLIT.</B> tutemet mirabere.<br>
<b>SY.</B> sed quam cito sunt consecutae mulieres!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;375<br>
<b>CLIT.</B> ubi sunt? quor retines? <b>SY.</B> iam nunc haec non est
tua.<br>
<b>CLIT.</B> scio, apud patrem; at nunc interim. <b>SY.</B> nihilo
magis.<br>
<b>CLIT.</B> sine. <b>SY.</B> non sinam inquam. <b>CLIT.</B> quaeso
paullisper. <b>SY.</B> veto.<br>
<b>CLIT.</B> saltem salutem . . <b>SY.</B> abeas si sapias. <b>CLIT.</B>
eo.<br>
quid istic? <b>SY.</B> manebit. <b>CLIT.</B> [o] hominem felicem! <b>SY.</B>
ambula.&nbsp;&nbsp;&nbsp;&nbsp;&nbsp;&nbsp;&nbsp; 380
</p>

<p>
<b>Bacchis Antiphila Clinia Syrvs</B>
</p>

<p>
<b>II.iv</B><br>
<b>BA.</B> Edepol te, mea Antiphila, laudo et fortunatam iudico,<br>
id quom studuisti isti formae ut mores consimiles forent;<br>
minimeque, ita me di ament, miror si te sibi quisque expetit.<br>
nam mihi quale ingenium haberes fuit indicio oratio:<br>
et quom egomet nunc mecum in animo vitam t&lt;ua>m considero&nbsp;&nbsp;&nbsp;&nbsp;&nbsp;385<br>
omniumque adeo vostrarum volgu' quae ab se segregant,<br>
et vos esse isti(u)s modi et nos non esse haud mirabilest.<br>
nam expedit bonas esse vobis; nos, quibu'cum est res, non sinunt:<br>
quippe forma inpulsi nostra nos amatores colunt;<br>
haec ubi immutata est, illi suom animum alio conferunt:&nbsp;&nbsp;&nbsp;&nbsp;&nbsp;&nbsp;&nbsp;&nbsp;390<br>
nisi si prospectum interea aliquid est, desertae vivimus.<br>
vobis cum uno semel ubi aetatem agere decretumst viro,<br>
quoi(u)s mos maxumest consimili' vostrum, [h]i se ad vos adplicant.<br>
hoc beneficio utrique ab utrisque vero devincimini,<br>
ut numquam ulla amori vostro incidere possit calamitas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;395<br>
<b>AN.</B> nescio alias: mequidem semper scio fecisse sedulo<br>
ut ex illiu' commodo meum compararem commodum. <b>CL.</B> ah<br>
ergo, mea Antiphila, tu nunc sola reducem me in patriam facis;<br>
nam dum abs te absum omnes mihi labores f&lt;ue>re quos cepi leves<br>
praeter quam tui carendum quod erat. <b>SY.</B> credo. <b>CL.</B> Syre,
vix suffero:&nbsp;&nbsp; 400<br>
hocin me miserum non licere meo modo ingenium frui!<br>
<b>SY.</B> immo ut patrem t&lt;uo>m vidi esse habitum, diu etiam duras
dabit.<br>
<b>BA.</B> quisnam hic adulescens est qui intuitur nos? <b>AN.</B>
ah retine me, obsecro!<br>
<b>BA.</B> amabo quid tibist? <b>AN.</B> disperii, perii misera! <b>BA.</B>
quid stupes,<br>
Antiphila? <b>AN.</B> videon Cliniam an non? <b>BA.</B> quem vides?&nbsp;&nbsp;&nbsp;&nbsp;&nbsp;&nbsp;&nbsp;&nbsp;405<br>
<b>CL.</B> salve, anime mi. <b>AN.</B> o mi Clinia, salve. <b>CL.</B>
ut vales?<br>
<b>AN.</B> salvom venisse gaudeo. <b>CL.</B> teneone te,<br>
Antiphila, maxume animo exspectatam meo?<br>
<b>SY.</B> ite intro; nam vos iamdudum exspectat senex.
</p>

<p>
<b>ACTVS III</B>
</p>

<p>
<b>Chremes Menedemvs</B>
</p>

<p>
<b>III.i</B><br>
<b>CH.</B> Luciscit hoc iam. cesso pultare ostium&nbsp;&nbsp;&nbsp;&nbsp;&nbsp;&nbsp;&nbsp;&nbsp;410<br>
vicini, primum e me ut sciat sibi filium<br>
redisse? etsi adulescentem hoc nolle intellego.<br>
verum quom videam miserum hunc tam excruciarier<br>
ei(u)s abitu, celem tam insperatum gaudium,<br>
quom illi pericli nil ex indicio siet?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;415<br>
haud faciam; nam quod potero adiutabo senem.<br>
item ut filium m&lt;eu>m amico atque aequali suo<br>
video inservire et socium esse in negotiis,<br>
nos quoque senes est aequom senibus obsequi.<br>
<b>ME.</B> aut ego profecto ingenio egregio ad miserias&nbsp;&nbsp;&nbsp;&nbsp;&nbsp;&nbsp;420<br>
natus sum aut illud falsumst quod volgo audio<br>
dici, diem adimere aegritudinem hominibus;<br>
nam mihi quidem cotidie augescit magis<br>
de filio aegritudo, et quanto diutius<br>
abest mage cupio tanto et mage desidero.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;425<br>
<b>CH.</B> sed ipsum foras egressum video: ibo adloquar.<br>
Menedeme, salve: nuntium adporto tibi<br>
quoi(u)s maxume te fieri participem cupis.<br>
<b>ME.</B> num quid nam de gnato meo audisti, Chreme?<br>
<b>CH.</B> valet atque vivit. <b>ME.</B> ubinamst quaeso? <b>CH.</B>
apud me domi.&nbsp;&nbsp;&nbsp;&nbsp;&nbsp;&nbsp; 430<br>
<b>ME.</B> meu' gnatu'? <b>CH.</B> sic est. <b>ME.</B> venit? <b>CH.</B>
certe. <b>ME.</B> Clinia<br>
meu' venit? <b>CH.</B> dixi. <b>ME.</B> eamu': duc me ad eum, obsecro.<br>
<b>CH.</B> non volt te scire se redisse etiam et tuom<br>
conspectum fugitat: propter peccatum hoc timet,<br>
ne tua duritia antiqua illa etiam adaucta sit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;435<br>
<b>ME.</B> non tu illi dixti ut essem? <b>CH.</B> non. <b>ME.</B> quam
ob rem, Chreme?<br>
<b>CH.</B> quia pessume istuc in te atque [in] illum consulis,<br>
si te tam leni et victo esse animo ostenderis.<br>
<b>ME.</B> non possum: sati' iam, sati' pater durus fui. <b>CH.</B>
ah<br>
vehemens in utramque partem, Menedeme, es nimis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;440<br>
aut largitate nimia aut parsimonia:<br>
in eandem fraudem ex hac re atque ex illa incides.<br>
primum olim potiu' quam paterere filium<br>
commetare ad mulierculam, quae paullulo<br>
tum erat contenta quoique erant grata omnia,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;445<br>
proterruisti hinc. ea coacta ingratiis<br>
postilla coepit victum volgo quaerere.<br>
nunc quom sine magno intertrimento non potest<br>
haberi, quidvis dare cupis. nam ut tu scias<br>
quam ea nunc instructa pulchre ad perniciem siet,&nbsp;&nbsp;&nbsp;&nbsp;&nbsp;&nbsp;450<br>
primum iam ancillas secum adduxit plus decem<br>
oneratas veste atque auro: satrapes si siet<br>
amator, numquam sufferre ei(u)s sumptus queat;<br>
nedum tu possis. <b>ME.</B> estne ea intu'? <b>CH.</B> sit rogas?<br>
sensi. nam unam ei cenam atque eiu' comitibus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;455<br>
dedi; quod si iterum mihi sit danda, actum siet.<br>
nam ut alia omittam, pytissando modo mihi<br>
quid vini absumsit "sic hoc" dicens; "asperum,<br>
pater, hoc est: aliud lenius sodes vide":<br>
relevi dolia omnia, omnis serias;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;460<br>
omnis sollicitos habui--atque haec una nox.<br>
quid te futurum censes quem adsidue exedent?<br>
sic me di amabunt ut me t&lt;ua>rum miseritumst,<br>
Menedeme, fortunarum. <b>ME.</B> faciat quidlubet:<br>
sumat consumat perdat, decretumst pati,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;465<br>
dum illum modo habeam mecum. <b>CH.</B> si certumst tibi<br>
sic facere, illud permagni referre arbitror<br>
ut ne scientem sentiat te id sibi dare.<br>
<b>ME.</B> quid faciam? <b>CH.</B> quidvis potiu' quam quod cogitas:<br>
per alium quemvis ut des, falli te sinas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;470<br>
techinis per servolum; etsi subsensi id quoque,<br>
illos ibi esse, id agere inter se clanculum.<br>
Syru' cum illo vostro consusurrant, conferunt<br>
consilia ad adulescentes; et tibi perdere<br>
talentum hoc pacto satius est quam illo minam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;475<br>
non nunc pecunia agitur sed illud quo modo<br>
minimo periclo id demus adulescentulo.<br>
nam si semel tuom animum ille intellexerit,<br>
priu' proditurum te tuam vitam et prius<br>
pecuniam omnem quam abs te amittas filium, hui&nbsp;&nbsp;&nbsp;&nbsp;&nbsp;&nbsp;480<br>
quantam fenestram ad nequitiem patefeceris,<br>
tibi autem porro ut non sit suave vivere!<br>
nam deteriores omnes sumu' licentia.<br>
quod quoique quomque inciderit in mentem volet<br>
neque id putabit pravom an rectum sit: petet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;485<br>
tu rem perire et ipsum non poteris pati:<br>
dare denegaris; ibit ad illud ilico<br>
qui maxume apud te se valere sentiet:<br>
abiturum se abs te esse ilico minitabitur.<br>
<b>ME.</B> videre vera atque ita uti res est dicere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;490<br>
<b>CH.</B> somnum hercle ego hac nocte oculis non vidi meis,<br>
dum id quaero tibi qui filium restituerem.<br>
<b>ME.</B> cedo dextram: porro te idem oro ut facias, Chreme.<br>
<b>CH.</B> paratu' sum. <b>ME.</B> scin quid nunc facere te volo?<br>
<b>CH.</B> dic. <b>ME.</B> quod sensisti illos me incipere fallere,&nbsp;&nbsp;&nbsp;&nbsp;&nbsp;&nbsp;&nbsp;495<br>
id uti maturent facere: cupio illi dare<br>
quod volt, cupio ipsum iam videre. <b>CH.</B> operam dabo.<br>
paullum negoti mi obstat: Simus et Crito<br>
vicini nostri hic ambigunt de finibus;<br>
me cepere arbitrum: ibo ac dicam, ut dixeram&nbsp;&nbsp;&nbsp;&nbsp;&nbsp;&nbsp;&nbsp;500<br>
operam daturum me, hodie non posse is dare:<br>
continuo hic adero. <b>ME.</B> ita quaeso.-- di vostram fidem,<br>
ita conparatam esse hominum naturam omnium<br>
aliena ut meliu' videant et diiudicent<br>
quam sua! an eo fit quia in re nostra aut gaudio&nbsp;&nbsp;&nbsp;&nbsp;&nbsp;&nbsp;505<br>
sumu' praepediti nimio aut aegritudine?<br>
hic mihi nunc quanto plus sapit quam egomet mihi!<br>
<b>CH.</B> dissolvi me otiosus operam ut tibi darem.<br>
Syrus est prendendus atque adhortandus mihi.<br>
a me nescioquis exit: concede hinc domum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;510<br>
ne nos inter nos congruere sentiant.
</p>

<p>
<b>Syrvs Chremes</B>
</p>

<p>
<b>III.ii</B><br>
<b>SY.</B> Hac illac circumcursa; inveniundumst tamen<br>
argentum: intendenda in senemst fallacia.<br>
<b>CH.</B> num me fefellit hosce id struere? videlicet<br>
ill' Cliniai servo' tardiusculust;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;515<br>
idcirco huic nostro traditast provincia.<br>
<b>SY.</B> quis hic loquitur? perii. numnam haec audivit? <b>CH.</B>
Syre. <b>SY.</B> hem.<br>
<b>CH.</B> quid tu istic? <b>SY.</B> recte equidem; sed te miror, Chreme,<br>
tam mane, qui heri tantum biberis. <b>CH.</B> nil nimis.<br>
<b>SY.</B> "nil" narras? visa verost, quod dici solet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;520<br>
aquilae senectus. <b>CH.</B> heia. <b>SY.</B> mulier commoda et<br>
faceta haec meretrix. <b>CH.</B> sane. <b>SY.</B> idem visast tibi?<br>
et quidem hercle forma luculenta. <b>CH.</B> sic satis.<br>
<b>SY.</B> ita non ut olim, sed uti nunc, sane bona;<br>
minimeque miror Clinia hanc si deperit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;525<br>
sed habet patrem quendam avidum, miserum atque aridum<br>
vicinum hunc: nostin? at quasi is non ditiis<br>
abundet, gnatus ei(u)s profugit inopia.<br>
scis esse factum ut dico? <b>CH.</B> quid ego ni sciam?<br>
hominem pistrino dignum! <b>SY.</B> quem? <b>CH.</B> istunc servolum&nbsp;&nbsp;&nbsp;&nbsp;&nbsp;&nbsp;530<br>
dico adulescenti' . . <b>SY.</B> Syre, tibi timui male!<br>
<b>CH.</B> qui passus est id fieri. <b>SY.</B> quid faceret? <b>CH.</B>
rogas?<br>
aliquid reperiret, fingeret fallacias<br>
unde esset adulescenti amicae quod daret,<br>
atque hunc difficilem invitum servaret senem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;535<br>
<b>SY.</B> garris. <b>CH.</B> haec facta ab illo oportebant, Syre.<br>
<b>SY.</B> eho quaeso laudas qui eros fallunt? <b>CH.</B> in loco<br>
ego vero laudo. <b>SY.</B> recte sane. <b>CH.</B> quippe qui<br>
magnarum saepe id remedium aegritudinumst:<br>
iam huic mansisset unicus gnatus domi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;540<br>
<b>SY.</B> iocone an serio ille haec dicat nescio;<br>
nisi mihi quidem addit animum quo lubeat magis.<br>
<b>CH.</B> et nunc quid exspectat, Syre? an dum hic denuo<br>
abeat, quom tolerare illi(u)s sumptus non queat?<br>
nonne ad senem aliquam fabricam fingit? <b>SY.</B> stolidus est.&nbsp;&nbsp;&nbsp;&nbsp;&nbsp;545<br>
<b>CH.</B> at te adiutare oportet adulescentuli<br>
causa. <b>SY.</B> facile equidem facere possum si iubes;<br>
etenim quo pacto id fieri soleat calleo.<br>
<b>CH.</B> tanto hercle melior. <b>SY.</B> non est mentiri meum.<br>
<b>CH.</B> fac ergo. <b>SY.</B> at heus tu facito dum eadem haec memineris&nbsp;&nbsp;&nbsp;550<br>
siquid huiu' simile forte aliquando evenerit,<br>
ut sunt humana, tuos ut faciat filius.<br>
<b>CH.</B> non usu' veniet, spero. <b>SY.</B> spero hercle ego quoque,<br>
neque eo nunc dico quo quicquam illum senserim;<br>
sed siquid, nequid. quae sit ei(u)s aetas vides;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;555<br>
et ne ego te, si usu' veniat, magnifice, Chreme,<br>
tractare possim. <b>CH.</B> de istoc, quom usu' venerit,<br>
videbimus quid opu' sit: nunc istuc age.--<br>
<b>SY.</B> numquam commodius umquam erum audivi loqui,<br>
nec quom male facere[m] crederem mi inpunius&nbsp;&nbsp;&nbsp;&nbsp;&nbsp;&nbsp;&nbsp;560<br>
licere. quisnam a nobis egreditur foras?
</p>

<p>
<b>Chremes Clitipho Syrvs</B>
</p>

<p>
<b>III.iii</B><br>
<b>CH.</B> Quid istuc quaeso? qui istic mos est, Clitipho? itane fieri
oportet?<br>
<b>CL.</B> quid ego feci? <b>CH.</B> vidin ego te modo manum in sinum
huic meretrici<br>
inserere? <b>SY.</B> acta haec res est: perii. <b>CL.</B> mene? <b>CH.</B>
hisce oculis, ne nega.<br>
facis adeo indigne iniuriam illi qui non abstineas manum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;565<br>
nam istaec quidem contumeliast,<br>
hominem amicum recipere ad te atque ei(u)s amicam subigitare.<br>
vel here in vino quam inmodestu' f&lt;ui>sti . . <b>SY.</B> factum.
<b>CH.</B>
quam molestus!<br>
ut equidem, ita me di ament, metui quid futurum denique esset!<br>
novi ego amantium animum: advortunt graviter quae non censeas.&nbsp;&nbsp;570<br>
<b>CL.</B> at mihi fides apud hunc est nil me istiu' facturum, pater.<br>
<b>CH.</B> esto; at certe concedas aliquo ab ore &lt;eo>rum aliquantisper.<br>
multa fert lubido: ea facere prohibet tua praesentia.<br>
ego de me facio coniecturam: nemost m&lt;eo>rum amicorum hodie<br>
apud quem expromere omnia mea occulta, Clitipho, audeam.&nbsp;&nbsp;&nbsp;&nbsp;&nbsp;575<br>
apud alium prohibet dignitas; apud alium ipsi(u)s facti pudet,<br>
ne ineptu', ne protervo' videar: quod illum facere credito.<br>
sed nostrum est intellegere utquomque atque ubiquomque opu' sit obsequi.<br>
<b>SY.</B> quid istic narrat! <b>CL.</B> perii. <b>SY.</B> Clitipho,
haec ego praecipio tibi?<br>
homini' frugi et temperanti' functu's officium? <b>CL.</B> tace sodes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;580<br>
<b>SY.</B> recte sane. <b>CL.</B> Syre, pudet me. <b>SY.</B> credo:
neque id iniuria; quin<br>
mihi molestumst. <b>CL.</B> perdis hercle. <b>SY.</B> verum dico quod
videtur.<br>
<b>CL.</B> nonne accedam ad illos? <b>CH.</B> eho quaeso, una accedundi
viast?<br>
<b>SY.</B> actumst: hic priu' se indicarit quam ego argentum effecero.<br>
Chreme, vin tu homini stulto mi auscultare? <b>CH.</B> quid faciam?
<b>SY.</B>
Iube hunc&nbsp;&nbsp; 585<br>
abire hinc aliquo. <b>CL.</B> quo ego hinc abeam? <b>SY.</B> quo lubet:
da illis locum:<br>
abi d&lt;ea>mbulatum. <b>CL.</B> d&lt;ea>mbulatum? quo? <b>SY.</B>
vah quasi desit locus.<br>
abi sane istac, istorsum, quovis. <b>CH.</B> recte dicit, censeo.<br>
<b>CL.</B> di te eradicent, Syre, qui me hinc ~extrudis~!<br>
<b>SY.</B> at tu pol tibi istas posthac comprimito manus!--&nbsp;&nbsp;&nbsp;&nbsp;&nbsp;590<br>
censen vero? quid illum porro credas facturum, Chreme,<br>
nisi eum, quantum tibi opi' di dant, servas castigas mones?<br>
<b>CH.</B> ego istuc curabo. <b>SY.</B> atqui nunc, ere, tibi istic
adservandus est.<br>
<b>CH.</B> fiet. <b>SY.</B> si sapias; nam mihi iam minu' minusque
obtemperat.<br>
<b>CH.</B> quid tu? ecquid de illo quod dudum tecum egi egisti, Syre,
aut&nbsp;&nbsp;&nbsp;&nbsp;&nbsp; 595<br>
repperisti tibi quod placeat an non[dum etiam]? <b>SY.</B> de fallacia<br>
dicis? est: inveni nuper quandam. <b>CH.</B> frugi es. cedo quid est?<br>
<b>SY.</B> dicam, verum ut aliud ex alio incidit. <b>CH.</B> quidnam,
Syre?<br>
<b>SY.</B> pessuma haec est meretrix. <b>CH.</B> ita videtur. <b>SY.</B>
immo si scias.<br>
vah vide quod inceptet facinu'. f&lt;ui>t quaedam anu' Corinthia&nbsp;&nbsp;&nbsp;&nbsp;&nbsp;&nbsp;&nbsp;&nbsp;600<br>
hic: huic drachumarum haec argenti mille dederat mutuom.<br>
<b>CH.</B> quid tum? <b>SY.</B> ea mortuast: reliquit filiam adulescentulam.<br>
ea relicta huic arraboni est pro illo argento. <b>CH.</B> intellego.<br>
<b>SY.</B> hanc secum huc adduxit, ea quae est nunc apud uxorem tuam.<br>
<b>CH.</B> quid tum? <b>SY.</B> Cliniam orat sibi uti [id] nunc det:
illam illi tamen&nbsp;&nbsp;&nbsp;&nbsp;&nbsp; 605<br>
post daturum: mille nummum poscit. <b>CH.</B> et poscit quidem? <b>SY.</B>
hui,<br>
dubium id est? ego sic putavi. <b>CH.</B> quid nunc facere cogitas?<br>
<b>SY.</B> egon? ad Menedemum ibo: dicam hanc esse captam ex Caria<br>
ditem et nobilem; si redimat magnum inesse in ea lucrum.<br>
<b>CH.</B> erras. <b>SY.</B> quid ita? <b>CH.</B> pro Menedemo nunc
tibi ego respondeo&nbsp;&nbsp;&nbsp;&nbsp;&nbsp;&nbsp; 610<br>
"non emo": quid ages? <b>SY.</B> optata loquere. <b>CH.</B> qui? <b>SY.</B>
non est opus.<br>
<b>CH.</B> non opus est? <b>SY.</B> non hercle vero. <b>CH.</B> qui
istuc, miror. <b>SY.</B> iam scies.<br>
<b>CH.</B> mane, mane, quid est quod tam a nobis graviter crepuerunt
fores?
</p>

<p>
<b>ACTVS IV</B>
</p>

<p>
<b>Sostrata Chremes Nvtrix Syrvs</B>
</p>

<p>
<b>IV.i</B><br>
<b>SO.</B> Nisi me animu' fallit, hic profectost anulus quem ego suspicor,<br>
is quicum expositast gnata. <b>CH.</B> quid volt sibi, Syre, haec oratio?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;615<br>
<b>SO.</B> quid est? isne tibi videtur? <b>NV.</B> dixi equidem, ubi
mi ostendisti, ilico<br>
eum esse. <b>SO.</B> at ut sati' contemplata modo sis, mea nutrix.
<b>NV.</B>
satis.<br>
<b>SO.</B> abi nunciam intro atque illa si iam laverit mihi nuntia.<br>
hic ego virum interea opperibor. <b>SY.</B> te volt: videas quid velit.<br>
nescioquid tristis est: non temerest: timeo quid sit. <b>CH.</B> quid
siet?&nbsp;&nbsp;&nbsp;&nbsp;&nbsp; 620<br>
ne ista hercle magno iam conatu magnas nugas dixerit.<br>
<b>SO.</B> ehem mi vir. <b>CH.</B> ehem mea uxor. <b>SO.</B> te ipsum
quaero. <b>CH.</B> loquere<br>
&nbsp;&nbsp;&nbsp;&nbsp; quid velis.<br>
<b>SO.</B> primum hoc te oro, nequid credas me advorsum edictum tuom<br>
facere esse ausam. <b>CH.</B> vin me istuc tibi, etsi incredibilest,
credere?<br>
credo. <b>SY.</B> nescioquid peccati portat haec purgatio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;625<br>
<b>SO.</B> meministin me ess(e) gravidam et mihi te maxumo opere edicere,<br>
si puellam parerem, nolle tolli? <b>CH.</B> scio quid feceris:<br>
sustulisti. <b>SY.</B> sic est factum: dom(i)na ego, eru' damno auctus
est.<br>
<b>SO.</B> minime; sed erat hic Corinthia anus haud inpura: &lt;ei>
dedi<br>
exponendam. <b>CH.</B> o Iuppiter, tantam esse in animo inscitiam!&nbsp;&nbsp;&nbsp;&nbsp;&nbsp;630<br>
<b>SO.</B> perii: quid ego feci? <b>CH.</B> rogitas? <b>SO.</B> si
peccavi, mi Chreme,<br>
insciens feci. <b>CH.</B> id equidem ego, si tu neges, certo scio,<br>
te inscientem atque inprudentem dicere ac facere omnia:<br>
tot peccata in hac re ostendi'. nam iam primum, si meum<br>
imperium exsequi voluisses, interemptam oportuit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;635<br>
non simulare mortem verbis, re ipsa spem vitae dare.<br>
at id omitto: misericordia, animu' maternus: sino.<br>
quam bene vero abs te prospectumst quod voluisti cogita:<br>
nempe anui illi prodita abs te filiast planissume,<br>
per te vel uti quaestum faceret vel uti veniret palam.&nbsp;&nbsp;&nbsp;&nbsp;&nbsp;&nbsp;&nbsp;640<br>
credo, id cogitasti: "quidvis satis est dum vivat modo."<br>
quid cum illis agas qui neque ius neque bonum atque aequom sciunt,<br>
meliu' peiu', prosit obsit, nil vident nisi quod lubet?<br>
<b>SO.</B> mi Chreme, peccavi, fateor: vincor. nunc hoc te obsecro,<br>
quanto tuos est animu' natu gravior, ignoscentior,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;645<br>
ut meae stultitiae in iustitia tua sit aliquid praesidi.<br>
<b>CH.</B> scilicet equidem istuc factum ignoscam; verum, Sostrata,<br>
male docet te mea facilitas multa. sed istuc quidquid est<br>
qua hoc occeptumst causa loquere. <b>SO.</B> ut stultae et misere omnes
sumus<br>
religiosae, quom exponendam do illi, de digito anulum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;650<br>
detraho et eum dico ut una cum puella exponeret:<br>
si moreretur, ne expers partis esset de nostris bonis.<br>
<b>CH.</B> istuc recte: conservasti te atque illam. <b>SO.</B> is hic
est anulus.<br>
<b>CH.</B> unde habes? <b>SO.</B> quam Bacchi' secum adduxit adulescentulam,
<b>SY.</B>
hem.<br>
<b>CH.</B> quid illa narrat? <b>SO.</B> ea lavatum dum it, servandum
mihi dedit.&nbsp;&nbsp;&nbsp;&nbsp;&nbsp; 655<br>
animum non advorti primum; sed postquam aspexi ilico<br>
cognovi, ad te exsilui. <b>CH.</B> quid nunc suspicare aut invenis<br>
de illa? <b>SO.</B> nescio nisi ex ipsa quaeras unde hunc habuerit,<br>
si potis est reperiri. <b>SY.</B> interii: plus sp&lt;ei> video quam
volo:<br>
nostrast, si itast. <b>CH.</B> vivitne illa quoi tu dederas? <b>SO.</B>
nescio.&nbsp;&nbsp;&nbsp;&nbsp;&nbsp;&nbsp; 660<br>
<b>CH.</B> quid renuntiavit olim? <b>SO.</B> fecisse id quod iusseram.<br>
<b>CH.</B> nomen mulieri' cedo quid sit, ut quaeratur. <b>SO.</B> Philterae.<br>
<b>SY.</B> ipsast. mirum ni illa salvast et ego perii. <b>CH.</B> Sostrata,<br>
sequere me intro hac. <b>SO.</B> ut praeter spem evenit! quam timui
male<br>
ne nunc animo ita esses duro ut olim in tollendo, Chreme!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;665<br>
<b>CH.</B> non licet hominem esse saepe ita ut volt, si res non sinit.<br>
nunc ita tempus est mi ut cupiam filiam: olim nil minus.
</p>

<p>
<b>Syrvs</B>
</p>

<p>
<b>IV.ii</B><br>
<b>SY.</B> Nisi me animu' fallit multum, haud multum a me aberit infortunium:<br>
ita hac re in angustum oppido nunc m&lt;eae> coguntur copiae;<br>
nisi aliquid video ne esse amicam hanc gnati resciscat senex.&nbsp;&nbsp;&nbsp;&nbsp;&nbsp;670<br>
nam quod de argento sperem aut posse postulem me fallere<br>
nil est; triumpho si licet me latere tecto abscedere.<br>
crucior bolum tantum mi ereptum tam desubito e faucibus.<br>
quid agam? aut quid comminiscar? ratio de integro ineundast mihi.<br>
nil tam difficilest quin quaerendo investigari possiet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;675<br>
quid si hoc nunc sic incipiam? nilst. quid si sic? tantundem egero.<br>
at sic opinor: non potest. immo optume. euge habeo optumam.<br>
retraham hercle opinor ad me<br>
idem ego illuc hodie fugitivom argentum tamen.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;678a
</p>

<p>
<b>Clinia Syrvs</B>
</p>

<p>
<b>IV.iii</B><br>
<b>CL.</B> Nulla mihi res posthac potest iam intervenire tanta<br>
quae mi aegritudinem adferat: tanta haec laetitia obortast.<br>
dedo patri me nunciam ut frugalior sim quam volt.<br>
<b>SY.</B> nil me fefellit: cognitast, quantum audio huiu' verba.<br>
istuc tibi ex sententia tua obtigisse laetor.<br>
<b>CL.</B> o mi Syre, audisti obsecro? <b>SY.</B> quidni? qui usque
una adfuerim.<br>
<b>CL.</B> quoi aeque audisti commode quicquam evenisse? <b>SY.</B>
nulli.&nbsp;&nbsp;&nbsp;&nbsp;&nbsp;&nbsp;&nbsp;&nbsp; 685<br>
<b>CL.</B> atque ita me di ament ut ego nunc non tam meapte causa<br>
laetor quam illiu'; quam ego scio esse honore quovis dignam.<br>
<b>SY.</B> ita credo. sed nunc, Clinia, age, da te mihi vicissim;<br>
nam amici quoque res est videnda in tutum ut conlocetur,<br>
nequid de amica nunc senex. <b>CL.</B> o Iuppiter! <b>SY.</B> quiesce.&nbsp;&nbsp;&nbsp;&nbsp;&nbsp;&nbsp;&nbsp;&nbsp;690<br>
<b>CL.</B> Antiphila mea nubet mihi. <b>SY.</B> sicin mi interloquere?<br>
<b>CL.</B> quid faciam? Syre mi, gaudeo: fer me. <b>SY.</B> fero hercle
vero.<br>
<b>CL.</B> deorum vitam apti sumus. <b>SY.</B> frustra operam opino[r]
hanc sumo.<br>
<b>CL.</B> loquere: audio. <b>SY.</B> at iam hoc non ages. <b>CL.</B>
agam. <b>SY.</B><br>
&nbsp;&nbsp;&nbsp;&nbsp; videndumst, inquam,<br>
amici quoque res, Clinia, t&lt;ui> in tuto ut conlocetur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;695<br>
nam si nunc a nobis abis et Bacchidem hic relinquis,<br>
senex resciscet ilico esse amicam hanc Clitiphonis;<br>
si abduxeris, celabitur, itidem ut celata adhuc est.<br>
<b>CL.</B> at enim istoc nil est mage, Syre, m&lt;ii>s nuptiis advorsum.<br>
nam quo ore appellabo patrem? tenes quid dicam? <b>SY.</B> quidni?&nbsp;&nbsp;&nbsp;&nbsp;700<br>
<b>CL.</B> quid dicam? quam causam adferam? <b>SY.</B> qui nolo mentiare:<br>
aperte ita ut res sese habet narrato. <b>CL.</B> quid ais? <b>SY.</B>
iubeo:<br>
illam te amare et velle uxorem, hanc esse Clitiphonis.<br>
<b>CL.</B> bonam atque iustam rem oppido imperas et factu facilem.<br>
et scilicet iam me hoc voles patrem exorare ut celet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;705<br>
senem vostrum? <b>SY.</B> immo ut recta via rem narret ordine omnem.
<b>CL.</B>
hem<br>
sati' sanus es et sobrius? tuquidem illum plane perdis.<br>
nam qui ille poterit esse in tuto, dic mihi?<br>
<b>SY.</B> huic equidem consilio palmam do: hic me magnifice ecfero,<br>
qui vim tantam in me et potestatem habeam tantae astutiae&nbsp;&nbsp;&nbsp;&nbsp;&nbsp;&nbsp;&nbsp;&nbsp;710<br>
vera dicendo ut eos ambos fallam: ut quom narret senex<br>
voster nostro istam esse amicam gnati, non credat tamen.<br>
<b>CL.</B> at enim spem istoc pacto rursum nuptiarum omnem eripis;<br>
nam dum amicam hanc m&lt;ea>m esse credet, non committet filiam.<br>
tu fors quid me fiat parvi pendi', dum illi consulas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;715<br>
<b>SY.</B> quid, malum, me aetatem censes velle id adsimularier?<br>
unus est dies dum argentum eripio: pax: nil amplius.<br>
<b>CL.</B> tantum sat habes? quid tum quaeso si hoc pater resciverit?<br>
<b>SY.</B> quid si redeo ad illos qui aiunt "quid si nunc caelum ruat?"<br>
<b>CL.</B> metuo quid agam. <b>SY.</B> metui'? quasi non ea potestas
sit tua&nbsp;&nbsp;&nbsp;&nbsp;&nbsp;&nbsp; 720<br>
quo velis in tempore ut te exsolvas, rem facias palam.<br>
<b>CL.</B> age age, transducatur Bacchis. <b>SY.</B> optume ipsa exit
foras.
</p>

<p>
<b>Bacchis Clinia Syrvs Dromo Phrygia</B>
</p>

<p>
<b>IV.iv</B><br>
<b>BA.</B> Sati' pol proterve me Syri promissa huc induxerunt,<br>
decem minas quas mihi dare pollicitust. quodsi nunc me<br>
deceperit saepe obsecrans me ut veniam, frustra veniet;&nbsp;&nbsp;&nbsp;&nbsp;&nbsp;&nbsp;&nbsp;725<br>
aut quom venturam dixero et constituero, quom is certe<br>
renuntiarit, Clitipho quom in spe pendebit animi,<br>
decipiam ac non veniam, Syrus mihi tergo poenas pendet.<br>
<b>CL.</B> sati' scite promittit tibi. <b>SY.</B> atqui tu hanc iocari
credis?<br>
faciet nisi caveo. <b>BA.</B> dormiunt: ego pol istos commovebo.&nbsp;&nbsp;&nbsp;&nbsp;&nbsp;&nbsp;&nbsp;730<br>
mea Phrygia, audisti modo iste homo quam villam demonstravit<br>
Charini? <b>PH.</B> audivi. <b>BA.</B> proxumam esse huic fundo ad
dextram? <b>PH.</B> memini.<br>
<b>BA.</B> curriculo percurre: apud eum miles Dionysia agitat:<br>
<b>SY.</B> quid inceptat? <b>BA.</B> dic me hic oppido esse invitam
atque adservari,<br>
verum aliquo pacto verba me his daturam esse et venturam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;735<br>
<b>SY.</B> perii hercle. Bacchi', mane, mane: quo mittis istanc quaeso?<br>
iube maneat. <b>BA.</B> i. <b>SY.</B> quin est paratum argentum. <b>BA.</B>
quin ego maneo.<br>
<b>SY.</B> atqui iam dabitur. <b>BA.</B> ut lubet. num ego insto? <b>SY.</B>
at scin quid sodes?<br>
<b>BA.</B> quid? <b>SY.</B> transeundumst nunc tibi ad Menedemum et
tua pompa<br>
&lt;eo> transducendast. <b>BA.</B> quam rem agis, scelus? <b>SY.</B>
egon? argentum cudo 740<br>
quod tibi dem. <b>BA.</B> dignam me putas quam inludas? <b>SY.</B>
non est temere.<br>
<b>BA.</B> etiamne tecum hic res mihist? <b>SY.</B> minime: tuom tibi
reddo.<br>
<b>BA.</B> eatur. <b>SY.</B> sequere hac. heus, Dromo. <b>DR.</B> quis
me volt? <b>SY.</B> Syru'.<br>
<b>&nbsp;&nbsp;&nbsp; DR.</B> quid est r&lt;ei>?<br>
<b>SY.</B> ancillas omnis Bacchidis tra&lt;ns>duce huc ad vos propere.<br>
<b>DR.</B> quam ob rem? <b>SY.</B> ne quaeras: ecferant quae secum
huc attulerunt.&nbsp;&nbsp; 745<br>
sperabit sumptum sibi senex levatum esse harunc abitu:<br>
ne ille haud scit hoc paullum lucri quantum ei damnum adportet.<br>
tu nescis id quod scis, Dromo, si sapies. <b>DR.</B> mutum dices.
</p>

<p>
<b>Chremes Syrvs</B>
<b>IV.v</B><br>
<b>CH.</B> Ita me di amabunt ut nunc Menedemi vicem<br>
miseret me tantum devenisse ad eum mali.&nbsp;&nbsp;&nbsp;&nbsp; 750<br>
illancin mulierem alere cum illa familia!<br>
etsi scio, hosce aliquot dies non sentiet,<br>
ita magno desiderio fuit &lt;ei> filius;<br>
verum ubi videbit tantos sibi sumptus domi<br>
cotidianos fieri nec fieri modum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;755<br>
optabit rursum ut abeat ab se filius.<br>
Syrum optume eccum. <b>SY.</B> cesso hunc adoriri? <b>CH.</B> Syre.
<b>SY.</B>
hem.<br>
<b>CH.</B> quid est? <b>SY.</B> te mihi ipsum iamdudum optabam dari.<br>
<b>CH.</B> videre egisse iam nescioquid cum sene.<br>
<b>SY.</B> de illo quod dudum? dictum [ac] factum reddidi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;760<br>
<b>CH.</B> bonan fide? <b>SY.</B> bona hercle. <b>CH.</B> non possum
pati<br>
quin tibi caput demulceam; accede huc, Syre:<br>
faciam boni tibi aliquid pro ista re ac lubens.<br>
<b>SY.</B> at si scias quam scite in mentem venerit.<br>
<b>CH.</B> vah gloriare evenisse ex sententia?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;765<br>
<b>SY.</B> non hercle vero: verum dico. <b>CH.</B> dic quid est?<br>
<b>SY.</B> t&lt;ui> Clitiphonis esse amicam hanc Bacchidem<br>
Menedemo dixit Clinia, et ea gratia<br>
secum adduxisse ne tu id persentisceres.<br>
<b>CH.</B> probe. <b>SY.</B> dic sodes. <b>CH.</B> nimium, inquam.
<b>SY.</B>
immo si scias. 770<br>
sed porro ausculta quod superest fallaciae:<br>
sese ipse dicit t&lt;ua>m vidisse filiam;<br>
ei(u)s sibi conplacitam formam, postquam aspexerit;<br>
hanc cupere uxorem. <b>CH.</B> modone quae inventast? <b>SY.</B> eam:<br>
et quidem iubebit posci. <b>CH.</B> quam ob rem istuc, Syre?&nbsp;&nbsp;&nbsp;&nbsp;&nbsp;&nbsp;&nbsp;775<br>
nam prorsum nil intellego. <b>SY.</B> vah tardus es.<br>
<b>CH.</B> fortasse. <b>SY.</B> argentum dabitur ei ad nuptias,<br>
aurum atque vestem qui . . tenesne? <b>CH.</B> comparet?<br>
<b>SY.</B> id ipsum. <b>CH.</B> at ego illi neque do neque despondeo.<br>
<b>SY.</B> non? quam ob rem? <b>CH.</B> quam ob rem? me rogas? homini
. . ? <b>SY.</B>&nbsp;&nbsp;&nbsp;&nbsp; 780<br>
&nbsp;&nbsp;&nbsp;&nbsp; ut lubet.<br>
non ego dicebam in perpetuom ut illam illi dares,<br>
verum ut simulares. <b>CH.</B> non meast simulatio;<br>
ita tu istaec tua misceto ne me admisceas.<br>
egon quoi daturu' non sum, ut &lt;ei> despondeam?<br>
<b>SY.</B> credebam. <b>CH.</B> minime. <b>SY.</B> scite poterat fieri;&nbsp;&nbsp;&nbsp;&nbsp;&nbsp;785<br>
et ego hoc, quia dudum tu tanto opere iusseras,<br>
&lt;eo> coepi. <b>CH.</B> credo. <b>SY.</B> ceterum equidem istuc,
Chreme,<br>
aequi bonique facio. <b>CH.</B> atqui quam maxume<br>
volo te dare operam ut fiat, verum alia via.<br>
<b>SY.</B> fiat, quaeratur aliquid. sed illud quod tibi&nbsp;&nbsp;&nbsp;&nbsp;&nbsp;&nbsp;790<br>
dixi de argento quod ista debet Bacchidi,<br>
id nunc reddendumst illi: neque tu scilicet<br>
illuc confugies: "quid mea? num mihi datumst?<br>
num iussi? num illa oppignerare filiam<br>
meam me invito potuit?" verum illuc, Chreme,&nbsp;&nbsp;&nbsp;&nbsp;&nbsp;&nbsp;&nbsp;795<br>
dicunt: "ius summum saepe summast malitia."<br>
<b>CH.</B> haud faciam. <b>SY.</B> immo aliis si licet, tibi non licet:<br>
~omnes te in lauta et bene acta parte putant.~<br>
<b>CH.</B> quin egomet iam ad eam deferam. <b>SY.</B> immo filium<br>
iube potiu'. <b>CH.</B> quam ob rem? <b>SY.</B> quia enim in eum suspiciost&nbsp;&nbsp;&nbsp;&nbsp;800<br>
translata amori'. <b>CH.</B> quid tum? <b>SY.</B> quia videbitur<br>
mage veri simile id esse, quom hic illi dabit;<br>
et simul conficiam facilius ego quod volo.<br>
ipse adeo adest: abi, ecfer argentum. <b>CH.</B> ecfero.
</p>

<p>
<b>Clitipho Syrvs</B>
</p>

<p>
<b>IV.vi</B><br>
<b>CL.</B> Nullast tam facili' res quin difficilis siet,&nbsp;&nbsp;&nbsp;&nbsp;&nbsp;&nbsp;805<br>
quam invitu' facias. vel me haec d&lt;ea>mbulatio,<br>
quam non laboriosa, ad languorem dedit.<br>
nec quicquam mage nunc metuo quam ne denuo<br>
miser aliquo extrudar hinc, ne accedam ad Bacchidem.<br>
ut te quidem omnes di deae[que] quantumst, Syre,&nbsp;&nbsp;&nbsp;&nbsp;810<br>
cum istoc invento cumque incepto perduint!<br>
huiu' modi mihi res semper comminiscere<br>
ubi me excarnufices. <b>SY.</B> is tu hinc quo dignus es?<br>
quam paene tua me perdidit protervitas!<br>
<b>CL.</B> vellem hercle factum, ita meritu's. <b>SY.</B> meritu'?
quo modo?&nbsp;&nbsp; 815<br>
ne me istuc ex te prius audisse gaudeo<br>
quam argentum haberes quod daturu' iam fui.<br>
<b>CL.</B> quid igitur dicam tibi vis? abi&lt;i>sti; mihi<br>
amicam adduxti quam non licitumst tangere.<br>
<b>SY.</B> iam non sum iratu'. sed scin ubi sit nunc tibi&nbsp;&nbsp;&nbsp;&nbsp;&nbsp;&nbsp;&nbsp;820<br>
tua Bacchis? <b>CL.</B> apud nos. <b>SY.</B> non. <b>CL.</B> ubi ergo?
<b>SY.</B>
apud Cliniam.<br>
<b>CL.</B> perii. <b>SY.</B> bono animo es: iam argentum ad eam deferes<br>
quod &lt;ei> pollicitu's. <b>CL.</B> garris. unde? <b>SY.</B> a t&lt;uo>
patre.<br>
<b>CL.</B> ludis fortasse me? <b>SY.</B> ipsa re experibere.<br>
<b>CL.</B> ne ego sum homo fortunatu': deamo te, Syre.&nbsp;&nbsp;&nbsp;&nbsp;&nbsp;825<br>
<b>SY.</B> sed pater egreditur. cave quicquam admiratu' sis<br>
qua causa id fiat; obsecundato in loco;<br>
quod imperabit facito; loquitor paucula.
</p>

<p>
<b>Chremes Clitipho Syrvs</B>
</p>

<p>
<b>IV.vii</B><br>
<b>CH.</B> Vbi Clitipho hic est? <b>SY.</B> "eccum me" inque. <b>CL.</B>
eccum hic tibi.<br>
<b>CH.</B> quid r&lt;ei> esset dixti[n] huic? <b>SY.</B> dixi pleraque
omnia.&nbsp;&nbsp;&nbsp;&nbsp;&nbsp;&nbsp;&nbsp;&nbsp; 830<br>
<b>CH.</B> cape hoc argentum ac defer. <b>SY.</B> i: quid stas, lapis?<br>
quin accipis? <b>CL.</B> cedo sane. <b>SY.</B> sequere hac me ocius.<br>
tu hic nos dum eximus interea opperibere;<br>
nam nil est illic quod moremur diutius.--<br>
<b>CH.</B> minas quidem iam decem habet a me filia,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;835<br>
quas hortamentis esse nunc duco datas;<br>
hasce ornamentis consequentur alterae;<br>
porro haec talenta dotis adposcunt duo.<br>
quam multa iniusta ac prava fiunt moribus!<br>
mihi nunc relictis rebus inveniundus est&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;840<br>
aliquis, labore inventa mea quoi dem bona.
</p>

<p>
<b>Menedemvs Chremes</B>
</p>

<p>
<b>IV.viii</B><br>
<b>ME.</B> Multo omnium nunc me fortunatissimum<br>
factum puto esse quom te, gnate, intellego<br>
resipisse. <b>CH.</B> ut errat! <b>ME.</B> te ipsum quaerebam, Chreme:<br>
serva, quod in te est, filium, me ac familiam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;845<br>
<b>CH.</B> cedo quid vis faciam? <b>ME.</B> invenisti hodie filiam.<br>
<b>CH.</B> quid tum? <b>ME.</B> hanc uxorem sibi dari volt Clinia.<br>
<b>CH.</B> quaeso quid tu homini's? <b>ME.</B> quid est? <b>CH.</B>
iamne oblitus es<br>
inter nos quid sit dictum de fallacia,<br>
ut ea via abs te argentum auferretur? <b>ME.</B> scio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;850<br>
<b>CH.</B> ea res nunc agitur ipsa. <b>ME.</B> quid narras, Chreme?<br>
erravi? actast res? quanta de spe decidi! 851a<br>
immo haec quidem quae apud me est Clitiphonis est<br>
amica: ita aiunt. <b>CH.</B> et tu credis omnia.<br>
et illum aiunt velle uxorem ut, quom desponderis,<br>
des qui aurum ac vestem atque alia quae opu' sunt comparet.&nbsp;&nbsp;&nbsp;&nbsp;855<br>
<b>ME.</B> id est profecto: id amicae dabitur. <b>CH.</B> scilicet<br>
daturum. <b>ME.</B> [v]ah frustra sum igitur gavisus miser.<br>
quidvis tamen iam malo quam hunc amittere.<br>
quid nunc renuntiem abs te responsum, Chreme,<br>
ne sentiat me sensisse atque aegre ferat?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;860<br>
<b>CH.</B> aegre? nimium illi, Menedeme, indulges. <b>ME.</B> sine:<br>
inceptumst: perfice hoc mi perpetuo, Chreme.<br>
<b>CH.</B> dic convenisse, egisse te de nuptiis.<br>
<b>ME.</B> dicam. quid deinde? <b>CH.</B> me facturum esse omnia,<br>
generum placere; postremo etiam, si voles,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;865<br>
desponsam quoque esse dicito. <b>ME.</B> em istuc volueram.<br>
<b>CH.</B> tanto ocius te ut poscat et tu, id quod cupis,<br>
quam ocissime ut des. <b>ME.</B> cupio. <b>CH.</B> ne tu propediem,<br>
ut istanc rem video, istius obsaturabere.<br>
sed ut uti istaec sunt, cautim et paulatim dabis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;870<br>
si sapies. <b>ME.</B> faciam. <b>CH.</B> abi intro: vide quid postulet.<br>
ego domi ero siquid me voles. <b>ME.</B> sane volo;<br>
nam te scientem faciam quidquid egero.
</p>

<p>
<b>ACTVS V</B>
</p>

<p>
<b>Menedemvs Chremes</B>
</p>

<p>
<b>V.i</B><br>
<b>ME.</B> Ego me non tam astutum neque ita perspicacem esse id scio;<br>
sed hic adiutor meus et monitor et praemonstrator Chremes&nbsp;&nbsp;&nbsp;&nbsp;&nbsp;&nbsp;&nbsp;875<br>
hoc mihi praestat: in me quidvis harum rerum convenit<br>
quae sunt dicta in stulto, caudex stipes asinu' plumbeus;<br>
in illum nil potest: exsuperat ei(u)s stultitia haec omnia.<br>
<b>CH.</B> ohe iam desine deos, uxor, gratulando obtundere<br>
t&lt;ua>m esse inventam gnatam, nisi illos ex tuo ingenio iudicas&nbsp;&nbsp;&nbsp;&nbsp;880<br>
ut nil credas intellegere nisi idem dictumst centiens.<br>
sed interim quid illic iamdudum gnatu' cessat cum Syro?<br>
<b>ME.</B> quos ais homines, Chreme, cessare? <b>CH.</B> ehem, Menedeme,
advenis?<br>
dic mihi, Cliniae quae dixi nuntiastin? <b>ME.</B> omnia.<br>
<b>CH.</B> quid ait? <b>ME.</B> gaudere adeo coepit quasi qui cupiunt
nuptias.&nbsp;&nbsp;&nbsp;&nbsp; 885<br>
<b>CH.</B> hahahae. <b>ME.</B> quid risisti? <b>CH.</B> servi venere
in mentem Syri<br>
calliditates. <b>ME.</B> itane? <b>CH.</B> voltu' quoque hominum fingit
scelus.<br>
<b>ME.</B> gnatu' quod se adsimulat laetum, id dicis? <b>CH.</B> id.
<b>ME.</B>
idem istuc mihi<br>
venit in mentem. <b>CH.</B> veterator. <b>ME.</B> mage, si mage noris,
putes<br>
ita rem esse. <b>CH.</B> &lt;ai>n tu? <b>ME.</B> quin tu ausculta.
<b>CH.</B>
mane; hoc&nbsp;&nbsp;&nbsp;&nbsp;&nbsp;&nbsp; 890<br>
&nbsp;&nbsp;&nbsp;&nbsp; priu' scire expeto,<br>
quid perdideris. nam ubi desponsam nuntiasti filio,<br>
continuo iniecisse verba tibi Dromonem scilicet,<br>
sponsae vestem aurum atque ancillas opus esse: argentum ut dares.<br>
<b>ME.</B> non. <b>CH.</B> quid? non? <b>ME.</B> non inquam. <b>CH.</B>
neque ipse gnatu'? <b>ME.</B><br>
&nbsp;&nbsp;&nbsp;&nbsp; nil prorsum, Chreme.<br>
magis unum etiam instare ut hodie conficiantur nuptiae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;895<br>
<b>CH.</B> mira narras. quid Syru' meu'? ne is quidem quicquam? <b>ME.</B>
nihil.<br>
<b>CH.</B> quam ob rem, nescio. <b>ME.</B> equidem miror, qui alia
tam plane scias.<br>
sed ille t&lt;uo>m quoque Syrus idem mire finxit filium,<br>
ut ne paullulum quidem subolat esse amicam hanc Cliniae.<br>
<b>CH.</B> quid agit? <b>ME.</B> mitto iam osculari atque amplexari:
id nil puto.&nbsp;&nbsp;&nbsp;&nbsp; 900<br>
<b>CH.</B> quid est quod ampliu' simuletur? <b>ME.</B> vah. <b>CH.</B>
quid est? <b>ME.</B> audi modo.<br>
est mihi ultimis conclave in aedibus quoddam retro:<br>
huc est intro latu' lectu', vestimentis stratus est.<br>
<b>CH.</B> quid postquam hoc est factum? <b>ME.</B> dictum factum huc
abiit Clitipho.<br>
<b>CH.</B> solu'? <b>ME.</B> solu'. <b>CH.</B> timeo. <b>ME.</B> Bacchi'
consecutast ilico.&nbsp;&nbsp;&nbsp;&nbsp;&nbsp;&nbsp;&nbsp; 905<br>
<b>CH.</B> sola? <b>ME.</B> sola. <b>CH.</B> perii. <b>ME.</B> ubi
abiere intro, operuere ostium. <b>CH.</B> hem<br>
Clinia haec fieri videbat? <b>ME.</B> quidni? mecum una simul.<br>
<b>CH.</B> fili est amica Bacchi': Menedeme, occidi.<br>
<b>ME.</B> quam ob rem? <b>CH.</B> decem dierum vix mi est familia.<br>
<b>ME.</B> quid istuc times quod ille operam amico dat suo?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;910<br>
<b>CH.</B> immo quod amicae. <b>ME.</B> si dat. <b>CH.</B> an dubium
id tibist?<br>
quemquamne animo tam com[mun]i esse aut leni putas<br>
qui se vidente amicam patiatur suam . . ? <b>ME.</B> ah<br>
quidni? quo verba facilius dentur mihi.<br>
<b>CH.</B> derides merito. mihi nunc ego suscenseo:&nbsp;&nbsp;&nbsp;&nbsp;&nbsp;&nbsp;915<br>
quot res dedere ubi possem persentiscere,<br>
ni essem lapis! quae vidi! vae misero mihi!<br>
at ne illud haud inultum, si vivo, ferent!<br>
nam iam . . <b>ME.</B> non tu te cohibes? non te respicis?<br>
non tibi ego exempli sati' sum? <b>CH.</B> prae iracundia,&nbsp;&nbsp;&nbsp;&nbsp;&nbsp;&nbsp;&nbsp;920<br>
Menedeme, non sum apud me. <b>ME.</B> tene istuc loqui!<br>
nonne id flagitiumst te aliis consilium dare,<br>
foris sapere, tibi non posse te auxiliarier?<br>
<b>CH.</B> quid faciam? <b>ME.</B> id quod me fecisse aiebas parum.<br>
fac te patrem esse sentiat; fac ut audeat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;925<br>
tibi credere omnia, abs te petere et poscere,<br>
nequam aliam quaerat copiam ac te deserat.<br>
<b>CH.</B> immo abeat multo malo quovis gentium<br>
quam hic per flagitium ad inopiam redigat patrem.<br>
nam si illi pergo suppeditare sumptibus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;930<br>
Menedeme, mihi illaec vere ad rastros res redit.<br>
<b>ME.</B> quot incommoditates in hac re capies, nisi caves!<br>
difficilem te esse ostendes et ignosces tamen<br>
post, et id ingratum. <b>CH.</B> ah nescis quam doleam. <b>ME.</B>
ut lubet.<br>
quid hoc quod rogo, ut illa nubat nostro? nisi quid est&nbsp;&nbsp;&nbsp;&nbsp;&nbsp;&nbsp;935<br>
quod mage vis. <b>CH.</B> immo et gener et adfines placent.<br>
<b>ME.</B> quid doti' dicam te dixisse filio?<br>
quid obticuisti? <b>CH.</B> dotis? <b>ME.</B> ita dico. <b>CH.</B>
ah. <b>ME.</B> Chreme,<br>
nequid vereare, si minu': nil nos dos movet.<br>
<b>CH.</B> duo talenta pro re nostra ego esse decrevi satis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;940<br>
sed ita dictu opus est, si me vis salvom esse et rem et filium,<br>
me mea omnia bona doti dixisse illi. <b>ME.</B> quam rem agis?<br>
<b>CH.</B> id mirari te simulato et illum hoc rogitato simul<br>
quam ob rem id faciam. <b>ME.</B> quin ego vero quam ob rem id facias
nescio.<br>
<b>CH.</B> egone? ut eius animum, qui nunc luxuria et lascivia&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;945<br>
diffluit, retundam redigam, ut quo se vortat nesciat.<br>
<b>ME.</B> quid agi'? <b>CH.</B> mitte: sine me in hac re gerere mihi
morem. <b>ME.</B> sino:<br>
itane vis? <b>CH.</B> ita. <b>ME.</B> fiat. <b>CH.</B> ac iam uxorem
ut accersat paret.<br>
hic ita ut liberos est aequom dictis confutabitur;<br>
sed Syrum . . <b>ME.</B> quid eum? <b>CH.</B> egone si vivo adeo exornatum
dabo,&nbsp;&nbsp;&nbsp;&nbsp; 950<br>
adeo depexum ut dum vivat meminerit semper mei;<br>
qui sibi me pro deridiculo ac delectamento putat.<br>
non, ita me di ament, auderet facere haec viduae mulieri<br>
quae in me fecit.
</p>

<p>
<b>Clitipho Menedemvs Chremes Syrvs</B>
</p>

<p>
<b>V.ii</B><br>
<b>&nbsp;&nbsp;&nbsp; CL.</B> Itane tandem quaeso, Menedeme? ut pater<br>
tam in brevi spatio omnem de me eiecerit animum patris?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;955<br>
quodnam ob facinu'? quid ego tantum sceleris admisi miser?<br>
volgo faciunt. <b>ME.</B> scio tibi esse hoc graviu' multo ac durius,<br>
quoi fit; verum ego haud minus aegre patior, id qui nescio<br>
nec rationem capio, nisi quod tibi bene ex animo volo.<br>
<b>CL.</B> hic patrem astare aibas. <b>ME.</B> eccum. <b>CH.</B> quid
me incusas, Clitipho?&nbsp;&nbsp;&nbsp;&nbsp;&nbsp;&nbsp; 960<br>
quidquid ego huiu' feci, tibi prospexi et stultitiae tuae.<br>
ubi te vidi animo esse omisso et suavia in praesentia<br>
quae essent prima habere neque consulere in longitudinem:<br>
cepi rationem ut neque egeres neque ut haec posses perdere.<br>
ubi quoi decuit primo, tibi non licuit per te mihi dare,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;965<br>
abii ad proxumum tibi qui erat; &lt;ei> commisi et credidi:<br>
ibi tuae stultitiae semper erit praesidium, Clitipho,<br>
victu' vestitus quo in tectum te receptes. <b>CL.</B> ei mihi!<br>
<b>CH.</B> satius est quam te ipso herede haec possidere Bacchidem.<br>
<b>SY.</B> disperii: scelestu' quantas turbas concivi insciens!&nbsp;&nbsp;&nbsp;&nbsp;&nbsp;&nbsp;&nbsp;&nbsp;970<br>
<b>CL.</B> emori cupio. <b>CH.</B> priu' quaeso disce quid sit vivere.<br>
ubi scies, si displicebit vita, tum istoc utitor.<br>
<b>SY.</B> ere, licetne? <b>CH.</B> loquere. <b>SY.</B> at tuto. <b>CH.</B>
loquere. <b>SY.</B> quae<br>
&nbsp;&nbsp;&nbsp;&nbsp; istast pravitas<br>
quaeve amentiast, quod peccavi ego, id obesse huic? <b>CH.</B> ilicet.<br>
ne te admisce: nemo accusat, Syre, te: nec tu aram tibi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;975<br>
nec precatorem pararis. <b>SY.</B> quid agi'? <b>CH.</B> nil suscenseo<br>
neque tibi nec tibi; nec vos est aequom quod facio mihi.--
</p>

<p>
<b>Clitipho Syrvs</B>
</p>

<p>
<b>V.iii</B><br>
<b>SY.</B> Abiit? vah, rogasse vellem . . <b>CL.</B> quid? <b>SY.</B>
und' mihi peterem cibum:<br>
ita nos alienavit. tibi iam esse ad sororem intellego.<br>
<b>CL.</B> adeon rem redi&lt;i>sse ut periclum etiam a fame mihi sit,
Syre!&nbsp;&nbsp;&nbsp;&nbsp;&nbsp;&nbsp; 980<br>
<b>SY.</B> modo liceat vivere, est spes . . <b>CL.</B> quae? <b>SY.</B>
nos esurituros satis.<br>
<b>CL.</B> inrides in re tanta neque me consilio quicquam adiuvas?<br>
<b>SY.</B> immo et ibi nunc sum et usque id egi dudum dum loquitur
pater;<br>
et quantum ego intellegere possum . . <b>CL.</B> quid? <b>SY.</B> non
aberit longius.<br>
<b>CL.</B> quid id ergo? <b>SY.</B> sic est: non esse horum te arbitror.
<b>CL.</B>
quid istuc, Syre?&nbsp;&nbsp; 985<br>
satin sanus es? <b>SY.</B> ego dicam quod mi in mentemst: tu diiudica.<br>
dum istis f&lt;ui>sti solu', dum nulla alia delectatio<br>
quae propior esset, te indulgebant, tibi dabant; nunc filia<br>
postquamst inventa vera, inventast causa qui te expellerent.<br>
<b>CL.</B> est veri simile. <b>SY.</B> an tu ob peccatum hoc esse illum
iratum putas?&nbsp;&nbsp; 990<br>
<b>CL.</B> non arbitror. <b>SY.</B> nunc aliud specta: matres omnes
filiis<br>
in peccato adiutrices, auxilio in paterna iniuria<br>
solent esse: id non fit. <b>CL.</B> verum dici'. quid ergo nunc faciam,
Syre?<br>
<b>SY.</B> suspicionem istanc ex illis quaere, rem profer palam.<br>
si non est verum, ad misericordiam ambos adduces cito,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;995<br>
aut scibi' quoiu' [sis]. <b>CL.</B> recte suades: faciam.-- <b>SY.</B>
sat recte hoc mihi<br>
in mentem venit; nam quam maxume huic visa haec suspicio<br>
erit &lt;vera>, quamque adulescens maxume quam in minima spe situs&nbsp;&nbsp;&nbsp;&nbsp;997a<br>
erit, tam facillume patri' pacem in leges conficiet suas.<br>
etiam haud scio anne uxorem ducat: ac Syro nil gratiae!<br>
quid hoc autem? senex exit foras: ego fugio. adhuc quod factumst,&nbsp;&nbsp;&nbsp;&nbsp;1000<br>
miror non continuo adripi iusse: ad Menedemum hunc pergam.<br>
&lt;eu>m mihi precatorem paro: seni nostro fide nil habeo.
</p>

<p>
<b>Sostrata Chremes</B>
</p>

<p>
<b>V.iv</B><br>
<b>SO.</B> Profecto nisi caves tu homo, aliquid gnato conficies mali;<br>
idque adeo miror, quo modo<br>
tam ineptum quicquam tibi venire in mentem, mi vir, potuerit.&nbsp;&nbsp;&nbsp;&nbsp;&nbsp;&nbsp;&nbsp;1005<br>
<b>CH.</B> oh pergin mulier esse? nullamne ego rem umquam in vita mea<br>
volui quin tu in ea re mi fueris advorsatrix, Sostrata!<br>
at si rogem iam quid est quod peccem aut quam ob rem hoc facias, nescias;<br>
in qua re nunc tam confidenter restas, stulta. <b>SO.</B> ego nescio?<br>
<b>CH.</B> immo scis, potius quam quidem redeat ad integrum eadem oratio.&nbsp;&nbsp;&nbsp;&nbsp;&nbsp;1010<br>
<b>&nbsp;&nbsp;&nbsp; SO.</B> oh<br>
iniquos es qui me tacere de re tanta postules.<br>
<b>CH.</B> non postulo iam: loquere: nihilo minus ego hoc faciam tamen.<br>
<b>SO.</B> facies? <b>CH.</B> verum. <b>SO.</B> non vides quantum mali
ex &lt;ea> re excites?<br>
subditum se suspicatur. <b>CH.</B> "subditum" &lt;ai>n tu? <b>SO.</B>
sic erit,<br>
mi vir. <b>CH.</B> confitere? <b>SO.</B> au te obsecro, istuc inimicis
siet.&nbsp;&nbsp;&nbsp;&nbsp;&nbsp;&nbsp;&nbsp; 1015<br>
egon confitear m&lt;eu>m non esse filium, qui sit meus?<br>
<b>CH.</B> quid? metui' ne non, quom velis, convincas esse illum tuom?<br>
<b>SO.</B> quod filia est inventa? <b>CH.</B> non: sed, quo mage credundum
siet,<br>
id quod consimilest moribus<br>
convinces facile ex te natum; nam tui similest probe;&nbsp;&nbsp;&nbsp;&nbsp;&nbsp;&nbsp;&nbsp;1020<br>
nam illi nil vitist relictum quin siet itidem tibi;<br>
tum praeterea talem nisi tu nulla pareret filium.<br>
sed ipse egreditur, quam severu'! rem, quom videas, censeas.
</p>

<p>
<b>Clitipho Sostrata Chremes</B>
</p>

<p>
<b>V.v</B><br>
<b>CL.</B> Si umquam ullum f&lt;ui>t tempu', mater, quom ego voluptati
tibi<br>
fuerim, dictu' filiu' tuo' vostra voluntate, obsecro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1025<br>
ei(u)s ut memineris atque inopi' nunc te miserescat mei,<br>
quod peto aut quod volo, parentes m&lt;eo>s ut conmonstres mihi.<br>
<b>SO.</B> obsecro, mi gnate, ne istuc in animum inducas tuom<br>
alienum esse te. <b>CL.</B> sum. <b>SO.</B> miseram me, hoccin quaesisti,
obsecro?<br>
ita mihi atque huic sis superstes ut ex me atque ex hoc natus es;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1030<br>
et cave posthac, si me amas, umquam istuc verbum ex te audiam.<br>
<b>CH.</B> at ego, si me metui', mores cave in te esse istos sentiam.<br>
<b>CL.</B> quos? <b>CH.</B> si scire vis, ego dicam: gerro iners fraus
helluo<br>
ganeo's damnosu': crede, et nostrum te esse credito.<br>
<b>CL.</B> non sunt haec parenti' dicta. <b>CH.</B> non, si ex capite
sis meo&nbsp;&nbsp;&nbsp; 1035<br>
natus, item ut aiunt Minervam esse ex Iove, &lt;ea> causa magis<br>
patiar, Clitipho, flagitiis t&lt;ui>s me infamem fieri.<br>
<b>SO.</B> di istaec prohibeant! <b>CH.</B> deos nescio: ego, quod
potero, sedulo.<br>
quaeris id quod habes, parentes; quod abest non quaeris, patri<br>
quo modo obsequare et ut serves quod labore invenerit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1040<br>
non mihi per fallacias adducere ante oculos . . pudet<br>
dicere hac praesente verbum turpe; at te id nullo modo<br>
facere puduit. <b>CL.</B> eheu quam nunc totu' displiceo mihi,<br>
quam pudet! neque quod principium incipiam ad placandum scio.
</p>

<p>
<b>Menedemvs Chremes Sostrata Clitipho</B>
</p>

<p>
<b>V.vi</B><br>
<b>ME.</B> Enimvero Chreme&lt;s> nimi' graviter cruciat adulescentulum&nbsp;&nbsp;&nbsp;&nbsp;&nbsp;1045<br>
nimi'que inhumane: exeo ergo ut pacem conciliem. optume<br>
ipsos video. <b>CH.</B> ehem, Menedeme, quor non accersi iubes<br>
filiam et quod doti' dixi firmas? <b>SO.</B> mi vir, te obsecro<br>
ne facias. <b>CL.</B> pater, obsecro mi ignoscas. <b>ME.</B> da veniam,
Chreme:<br>
sine te exorem. <b>CH.</B> egon mea bona ut dem Bacchidi dono sciens?&nbsp;&nbsp;&nbsp;&nbsp;&nbsp;&nbsp;&nbsp;&nbsp;1050<br>
non faciam. <b>ME.</B> at id nos non sinemu'. <b>CL.</B> si me vivom
vis, pater,<br>
ignosce. <b>SO.</B> age, Chreme mi. <b>ME.</B> age quaeso, ne tam offirma
te, Chreme.<br>
<b>CH.</B> quid istic? video non licere ut coeperam hoc pertendere.<br>
<b>ME.</B> facis ut te decet. <b>CH.</B> &lt;ea> lege hoc adeo faciam,
si facit<br>
quod ego hunc aequom censeo. <b>CL.</B> pater, omnia faciam: impera.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1055<br>
<b>CH.</B> uxorem ut ducas. <b>CL.</B> pater . . ! <b>CH.</B> nil audio.
<b>SO.</B>
ad me recipio:<br>
faciet. <b>CH.</B> nil etiam audio ipsum. <b>CL.</B> perii! <b>SO.</B>
an dubitas, Clitipho?<br>
<b>CH.</B> immo utrum volt. <b>SO.</B> faciet omnia. <b>ME.</B> haec
dum incipias, gravia sunt,<br>
dumque ignores; ubi cognori', facilia. <b>CL.</B> faciam, pater.<br>
<b>SO.</B> gnate mi, ego pol tibi dabo illam lepidam, quam tu facile
ames,&nbsp;&nbsp;&nbsp;&nbsp; 1060<br>
filiam Phanocratae nostri. <b>CL.</B> rufamne illam virginem,<br>
caesiam, sparso ore, adunco naso? non possum, pater.<br>
<b>CH.</B> heia ut elegans est! credas animum ibi esse. <b>SO.</B>
aliam dabo.<br>
<b>CL.</B> immo, quandoquidem ducendast, egomet habeo propemodum<br>
quam volo. <b>CH.</B> nunc laudo, gnate. <b>CL.</B> Archonidi huiu'
filiam.&nbsp;&nbsp;&nbsp;&nbsp;&nbsp;&nbsp;&nbsp; 1065<br>
<b>SO.</B> perplacet. <b>CL.</B> pater, hoc nunc restat. <b>CH.</B>
quid? <b>CL.</B> Syro<br>
&nbsp;&nbsp;&nbsp;&nbsp; ignoscas volo<br>
quae m&lt;ea> causa fecit. <b>CH.</B> fiat. <b>CANTOR.</B> vos valete
et plaudite!
</p>

<p class=border></P>

<p>
<table border=0 cellspacing=15 cellpadding=0 align=Center>
<tr>
	<td><a href="ter.html">Terence</A>
	<td><a href="index.html">The Latin Library</A>
	<td><a href="classics.html">The Classics Page</A>
</TABLE>
</p>
</BODY>
</HTML>