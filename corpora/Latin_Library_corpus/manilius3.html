<html>
	<head>
		<title>
			Manilius, Liber IIi
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>M. MANILII ASTRONOMICON LIBER TERTIUS</p>

<p class=border></P>

<p>
In nova surgentem maioraque viribus ausum<br>
nec per inaccessos metuentem vadere saltus<br>
ducite, Pierides. vestros extendere fines<br>
conor et ignotos in carmina ducere census.<br>
non ego in excidium caeli nascentia bella,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</FONT><br>
fulminis et flammis partus in matre sepultos,<br>
non coniuratos reges Troiaque cadente<br>
Hectora venalem cineri Priamumque ferentem,<br>
Colchida nec referam vendentem regna parentis<br>
et lacerum fratrem stupro, segetesque virorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</FONT><br>
taurorumque trucis flammas vigilemque draconem<br>
et reduces annos auroque incendia facta<br>
et male conceptos partus peiusque necatos;<br>
non annosa canam Messenes bella nocentis,<br>
septenosve duces ereptaque fulmine flammis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</FONT><br>
moenia Thebarum et victam quia vicerat urbem,<br>
germanosve patris referam matrisque nepotes,<br>
natorumve epulas conversaque sidera retro<br>
ereptumque diem, nec Persica bella profundo<br>
indicta et magna pontum sub classe latentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</FONT><br>
immissumque fretum terris, iter aequoris undis;<br>
non regis magni spatio maiore canenda<br>
quam sunt acta loquar. Romanae gentis origo,<br>
quotque duces urbis tot bella atque otia, et omnis<br>
in populi unius leges ut cesserit orbis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</FONT><br>
differtur. facile est ventis dare vela secundis<br>
fecundumque solum varias agitare per artes<br>
auroque atque ebori decus addere, cum rudis ipsa<br>
materies niteat. speciosis condere rebus<br>
carmina vulgatum est, opus et componere simplex.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</FONT><br>
at mihi per numeros ignotaque nomina rerum<br>
temporaque et varios casus momentaque mundi<br>
signorumque vices partesque in partibus ipsis<br>
luctandum est. quae nosse nimis, quid, dicere quantum est?<br>
carmine quid proprio? pedibus quid iungere certis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</FONT><br>
huc ades, o quicumque meis advertere coeptis<br>
aurem oculosque potes, veras et percipe voces.<br>
impendas animum; nec dulcia carmina quaeras:<br>
ornari res ipsa negat contenta doceri.<br>
et, siqua externa referentur nomina lingua,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</FONT><br>
hoc operis, non vatis erit: non omnia flecti<br>
possunt, et propria melius sub voce notantur.<br>
&nbsp;&nbsp;&nbsp;&nbsp;&nbsp;Nunc age subtili rem summam perspice cura,<br>
quae tibi praecipuos usus monstrata ministret<br>
et certas det in arte vias ad fata videnda,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>45</FONT><br>
si bene constiterit vigilanti condita sensu.<br>
principium rerum et custos natura latentum<br>
(cum tantas strueret moles per moenia mundi<br>
et circum fusis orbem concluderet astris<br>
undique pendentem in medium, diversaque membra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>50</FONT><br>
ordinibus certis sociaret corpus in unum,<br>
aeraque et terras flammamque undamque natantem<br>
mutua in alternum praebere alimenta iuberet,<br>
ut tot pugnantis regeret concordia causas<br>
staretque alterno religatus foedere mundus),&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>55</FONT><br>
exceptum a summa nequid ratione maneret<br>
et quod erat mundi mundo regeretur ab ipso,<br>
fata quoque et vitas hominum suspendit ab astris,<br>
quae summas operum partes, quae lucis honorem,<br>
quae famam assererent, quae numquam fessa volarent.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>60</FONT><br>
quae, quasi, per mediam, mundi praecordia, partem<br>
disposita, obtineant, Phoebum lunamque vagasque<br>
evincunt stellas nec non vincuntur et ipsa,<br>
his regimen natura dedit, propriasque sacravit<br>
unicuique vices sanxitque per omnia summam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>65</FONT><br>
undique uti fati ratio traheretur in unum.<br>
nam, quodcumque genus rerum, quotcumque labores<br>
quaeque opera atque artes, quicumque per omnia casus<br>
humana in vita poterant contingere, sorte<br>
complexa est, tot et in partes, quot et astra locarat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>70</FONT><br>
disposuit, certasque vices, sua munera cuique<br>
attribuit, totumque hominis per sidera censum<br>
ordine sub certo duxit, pars semper ut eidem<br>
confinis parti vicinis staret in astris.<br>
horum operum sortes ad singula signa locavit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>75</FONT><br>
non ut in aeterna caeli statione manerent<br>
et cunctos hominum pariter traherentur in ortus<br>
ex isdem repetita locis, sed tempore sedes<br>
nascentum acciperent proprias signisque migrarent<br>
atque alias &lt;alii&gt; sors quaeque accederet astro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>80</FONT><br>
ut caperet genitura novam per sidera formam<br>
nec tamen incerto confunderet omnia motu.<br>
sed, cum pars operum quae prima condita sorte est<br>
accepit propriam nascentis tempore sedem,<br>
cetera succedunt signisque sequentibus haerent.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>85</FONT><br>
ordo ducem sequitur donec venit orbis in orbem.<br>
has autem facies rerum per signa locatas,<br>
in quibus omnis erit fortunae condita summa,<br>
ut cursu stellae septem laeduntve iuvantve<br>
cardinibusve movet divina potentia mundum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>90</FONT><br>
sic felix aut triste venit per singula fatum,<br>
talis et illius sors est speranda negoti.<br>
haec mihi sollemni sunt ordine cuncta canenda<br>
et titulis signanda suis rerumque figuris,<br>
ut pateat positura operum nomenque genusque.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>95</font><br>
&nbsp;&nbsp;&nbsp;&nbsp;&nbsp;Fortunae sors prima data est. hoc illa per artem<br>
censetur titulo, quia proxima continet in se<br>
fundamenta domus domuique haerentia cuncta:<br>
qui modus in servis, qui sit concessus in arvis<br>
quamque datum magnas operum componere moles,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>100</FONT><br>
ut vaga fulgentis concordant sidera caeli.<br>
post hinc militiae locus est, qua quidquid in armis<br>
quodque peregrinas inter versantibus urbes<br>
accidere assuevit titulo comprenditur uno.<br>
tertia ad urbanos statio est numeranda labores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>105</FONT><br>
(hoc quoque militiae genus est, civilibus actis<br>
compositum) fideique tenet parentia vincla;<br>
format amicitias et saepe cadentia frustra<br>
officia, et cultus contingant praemia quanta<br>
edocet, appositis cum mundus consonat astris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>110</FONT><br>
iudiciorum opus in quarto natura locavit<br>
fortunamque fori: fundentem verba patronum<br>
pendentemque reum lingua labrisque loquentis<br>
impositum, et populo nudantem condita iura<br>
atque expensa sua solventem iurgia fronte,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>115</FONT><br>
cum iudex veri nihil amplius advocat ipso.<br>
quidquid propositas inter facundia leges<br>
efficit, hoc totum partem concessit in unam<br>
atque, utcumque regunt dominantia sidera, paret.<br>
quintus coniugio gradus est per signa dicatus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>120</FONT><br>
et socios tenet, et committens hospita iura<br>
iungitur et similis coniungens foedus amicos.<br>
in sexta dives numeratur copia sede<br>
atque adiuncta salus rerum, quarum altera quanti<br>
contingant usus monet, altera quam diuturni,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>125</FONT><br>
sidera ut inclinant vires et templa gubernant.<br>
septima censetur saevis horrenda periclis,<br>
si male subscribunt stellae per signa locatae.<br>
nobilitas tenet octavam, qua constat honoris<br>
condicio et famae modus et genus et specioso&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>130</FONT><br>
gratia praetexto. nonus locus occupat omnem<br>
natorum sortem dubiam patriosque timores<br>
omniaque infantum mixta nutricia turba.<br>
huic vicinus erit, vitae qui continet actum,<br>
in quo sortimur mores, et qualibus omnis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>135</FONT><br>
formetur domus exemplis, quamque ordine certo<br>
ad sua compositi discedant munera servi.<br>
praecipua undecima pars est in sorte locata,<br>
quae summam nostri semper viresque gubernat,<br>
quaque valetudo constat, nunc libera morbis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>140</FONT><br>
nunc oppressa, movent ut mundum sidera cumque.<br>
non alia est sedes, tempusve genusve medendi<br>
quae sibi deposcat vel cuius tempore praestet<br>
auxilium et vitae sucos miscere salubris.<br>
ultimus et totam concludens ordine summam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>145</FONT><br>
rebus apiscendis labor est, qui continet omnis<br>
votorum effectus, et, quae sibi quisque suisque<br>
proponit studia atque artes, haec irrita ne sint.<br>
seu ferat officium nutus blanditus in omnis,<br>
aspera sive foro per litem iurgia temptet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>150</FONT><br>
fortunamve petat pelago ventisque sequatur,<br>
seu Cererem plena vincentem credita messe<br>
aut repetat Bacchum per pinguia musta fluentem,<br>
hac in parte dies atque hac momenta dabuntur,<br>
si bene convenient stellae per signa sequentes;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>155</FONT><br>
quarum ego posterius vires in utrumque valentis<br>
ordine sub serto reddam, cum pandere earum<br>
incipiam effectus. nunc, ne permixta legentem<br>
confundant, nudis satis est insistere membris.<br>
&nbsp;&nbsp;&nbsp;&nbsp;&nbsp;Et, quoniam certo digestos orbe labores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>160</FONT><br>
nominaque in numerum viresque exegimus omnis<br>
(athla vocant Grai, quae cuncta negotia rerum<br>
in genera et partes bis sex divisa coercent),<br>
nunc, quibus accedant signis quandoque, canendum est.<br>
perpetuas neque enim sedes eademve per omnis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>165</FONT><br>
sidera nascentis retinent, sed tempore mutant,<br>
nunc huc nunc illuc signorum mota per orbem,<br>
incolumis tamen ut maneat qui conditus ordo est.<br>
ergo age, ne falsa variet genitura figura,<br>
si sua quemque voles revocare ad signa laborem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>170</FONT><br>
Fortunae conquire locum per sidera cuncta,<br>
quae primum est aerumnosis pars dicta sub athlis.<br>
qui tibi cum fuerit certa ratione repertus,<br>
cetera praedicto subeuntibus ordine signis<br>
coniunges, teneant proprias ut singula sedes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>175</FONT><br>
et, ne forte vagus Fortunae quaerere sedem<br>
incipias, duplici certam ratione capesse.<br>
cum tibi, nascentis percepto tempore, forma<br>
constiterit caeli, stellis ad signa locatis,<br>
transverso Phoebus si cardine celsior ibit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>180</FONT><br>
qui tenet exortum vel qui demergit in undas,<br>
per tempus licet affirmes natum esse diei.<br>
at, si subiectis senis fulgebit in astris<br>
inferior dextra laevaque tenentibus orbem<br>
cardinibus, noctis fuerit per tempora natus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>185</FONT><br>
haec tibi cum fuerint certo discrimine nota,<br>
tunc, si forte dies nascentem exceperit alma,<br>
a sole ad lunam numerabis in ordine partes<br>
signorum, ortivo totidem de cardine duces,<br>
quem bene partitis memorant horoscopon astris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>190</FONT><br>
in quodcumque igitur numerus pervenerit astrum<br>
hoc da Fortunae. iunges tum cetera signis<br>
athla suis, certo subeuntibus ordine cunctis.<br>
at, cum obducta nigris nox orbem texerit alis,<br>
siquis erit qui tum materna excesserit alvo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>195</FONT><br>
verte vias, sicut naturae vertitur ordo.<br>
consule tum Phoeben imitantem lumina fratris<br>
semper et in proprio regnantem tempore noctis;<br>
quotque ab ea Phoebus partes et signa recedit<br>
tot numerare iubet fulgens horoscopos a se.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>200</FONT><br>
hunc Fortuna locum teneat subeuntibus athlis,<br>
ordine naturae sicut sunt cuncta locata.<br>
&nbsp;&nbsp;&nbsp;&nbsp;&nbsp;Forsitan et quaeras, agili rem corde notandam,<br>
qua ratione queas, natalis tempore, nati<br>
exprimere immerso surgentem horoscopon orbe.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>205</FONT><br>
quod nisi subtili visum ratione tenetur,<br>
fundamenta ruunt artis nec consonat ordo;<br>
cardinibus quoniam falsis, qui cuncta gubernant,<br>
mentitur faciem mundus nec constat origo<br>
flexaque momento variantur sidera templi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>210</FONT><br>
sed, quanta effectu, res est tam plena laboris<br>
cursibus aeternis mundum per signa volantem,<br>
ut totum lustret curvatis arcubus orbem,<br>
exprimere et vultus eius componere certos<br>
ac tantae molis minimum deprendere punctum:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>215</FONT><br>
quae pars exortum vel quae fastigia mundi<br>
&lt;obtineat summi demersosve aequoris undis&gt;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>216a</font><br>
auferat occasus aut imo sederit orbe.<br>
&nbsp;&nbsp;&nbsp;&nbsp;&nbsp;Nec me vulgatae rationis praeterit ordo,<br>
quae binas tribuit signis surgentibus horas<br>
et paribus spatiis aequalia digerit astra,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>220</FONT><br>
ut parte ex illa, qua Phoebi coeperit orbis,<br>
discedat numerus summamque accommodet astris,<br>
donec perveniat nascentis tempus ad ipsum,<br>
atque, ubi substiterit, signum dicatur oriri.<br>
sed iacet obliquo signorum circulus orbe,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>225</FONT><br>
atque alia inflexis oriuntur sidera membris,<br>
ast illis magis est rectus surgentibus ordo,<br>
ut propius nodis aliquod vel longius astrum est.<br>
vix finit luces Cancer, vix bruma reducit,<br>
quam brevis ille iacet, tam longus circulus hic est;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>230</FONT><br>
Libra Ariesque parem reddunt noctemque diemque.<br>
sic media extremis pugnant extremaque summis.<br>
nec nocturna minus variant quam tempora lucis,<br>
sed tantum adversis idem stat mensibus ordo.<br>
in tam dissimili spatio variisque dierum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>235</FONT><br>
umbrarumque modis quis credere possit in auras<br>
omnia signa pari mundi sub lege meare?<br>
adde quod incerta est horae mensura neque ullam<br>
altera par sequitur, sed, sicut summa dierum<br>
vertitur, et partes surgunt rursusque recedunt;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>240</FONT><br>
cum tamen, in quocumque dies deducitur astro,<br>
sex habeat supra terras, sex signa sub illis.<br>
quo fit ut in binas non possint omnia nasci,<br>
cum spatium non sit sibi par pugnantibus horis,<br>
si modo bis senae servantur luce sub omni,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>245</FONT><br>
quem numerum debet ratio sed non capit usus.<br>
&nbsp;&nbsp;&nbsp;&nbsp;&nbsp;Nec tibi constabunt aliter vestigia veri,<br>
ni, lucem noctemque paris dimensus in horas,<br>
in quantum vario pateant sub tempore noris,<br>
regulaque exacta primum formetur in hora&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>250</FONT><br>
quae surgens sidensque diem perpendat et umbras.<br>
haec erit, in Libra cum lucem vincere noctes<br>
incipiunt vel cum medio concedere vere.<br>
tunc etenim solum bis senas tempora in horas<br>
aequa patent, medio quod currit Phoebus Olympo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>255</FONT><br>
is cum per gelidas hiemes summotus in austros<br>
fulget in octava Capricorni parte biformis,<br>
tunc angusta dies vernalis fertur in horas<br>
dimidiam atque novem, sed nox oblita diei<br>
bis septem apposita, numerus ne claudicet, hora&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>260</FONT><br>
dimidia. sic in duodenas exit utrimque<br>
et redit in solidum natura condita summa.<br>
inde cadunt noctes surguntque in tempora luces,<br>
nunc huc nunc illuc gradibus per sidera certis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>268</font><br>
impulsae, quorum ratio manifesta per artem<br>
collecta est venietque suo per carmina textu,<br>
donec ad ardentis pugnarunt sidera Cancri;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>264</font><br>
atque ibi conversis vicibus mutantur in horas<br>
brumalis, noctemque dies lucemque tenebrae<br>
hibernam referunt, alternaque tempora vincunt.<br>
atque haec est illas demum mensura per oras&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>271</font><br>
quas rigat aestivis gravidus torrentibus amnis<br>
Nilus et erumpens imitatur sidera mundi<br>
per septem fauces atque ora fugantia pontum.<br>
&nbsp;&nbsp;&nbsp;&nbsp;&nbsp;Nunc age, quot stadiis et quanto tempore surgant&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>275</FONT><br>
sidera, quotque cadant, animo cognosce sagaci,<br>
ne magna in brevibus lateant compendia dictis.<br>
nobile Lanigeri sidus, quod cuncta sequuntur,<br>
dena quater stadia exoriens duplicataque ducit<br>
cum cadit, atque horam surgens eiusque trientem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>280</FONT><br>
occupat, occiduus geminat. tum cetera signa<br>
octonis crescunt stadiis orientia in orbem<br>
et totidem amittunt gelidas vergentia in umbras.<br>
hora novo crescit per singula signa quadrante<br>
tertiaque e quinta pars parte inducitur eius.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>285</FONT><br>
haec sunt ad Librae sidus surgentibus astris<br>
incrementa: pari momento damna trahuntur<br>
cum subeunt orbem. rursusque a sidere Librae<br>
ordine mutato paribus per tempora versa<br>
momentis redeunt. nam, per quot creverat astrum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>290</FONT><br>
Lanigeri stadia aut horas, tot Libra recedit;<br>
occiduusque Aries spatium tempusque cadendi<br>
quod tenet, in tantum Chelae consurgere perstant.<br>
excipiunt vicibus se signa sequentia versis.<br>
haec ubi constiterint vigilanti condita mente&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>295</FONT><br>
iam facile est tibi, quod quandoque horoscopet astrum,<br>
noscere, cum liceat certis surgentia signa<br>
ducere temporibus propriasque ascribere in horas,<br>
partibus ut ratio signo ducatur ab illo,<br>
in quo Phoebus erit, quarum mihi reddita summa est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>300</font><br>
&nbsp;&nbsp;&nbsp;&nbsp;&nbsp;Sed neque per terras omnis mensura dierum<br>
umbrarumque eadem est, simili nec tempora summa<br>
mutantur: modus est varius ratione sub una.<br>
nam, qua Phrixei ducuntur vellera signi<br>
Chelarumque fides iustaeque examina Librae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>305</FONT><br>
omnia consurgunt binas ibi signa per horas,<br>
quod medius recto praeciditur ordine mundus<br>
aequalisque super transversum vertitur axem.<br>
illic perpetua iunguntur pace diebus<br>
obscurae noctes; aequo stat foedere tempus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>310</FONT><br>
nec manifesta patet falsi fallacia mundi,<br>
sed similis simili toto nox redditur aevo;<br>
omnibus autumnus signis, ver omnibus unum,<br>
una quod aequali lustratur linea Phoebo.<br>
nec refert illic quo sol decurrat in astro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>315</FONT><br>
litoreumne coquat Cancrum contrane feratur,<br>
[sideribus mediis an quae sint quattuor inter]<br>
quod, quamquam per tris signorum circulus arcus<br>
obliquus iaceat, recto tamen ordine zonae<br>
consurgunt supra caput in terrasque feruntur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>320</FONT><br>
et paribus spatiis per singula lustra resurgunt,<br>
ac bene diviso mundus latet orbe patetque.<br>
at, simul ex illa terrarum parte recedas,<br>
quidquid ad extremos temet provexerit axes<br>
per convexa gradus gressum fastigia terrae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>325</FONT><br>
quam tereti natura solo decircinat orbem<br>
in tumidum et mediam mundo suspendit ab omni,++<br>
ergo ubi conscendes orbem scandensque rotundum<br>
degrediere simul, fugiet pars altera terrae,<br>
altera reddetur. sed, quantum inflexeris orbem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>330</FONT><br>
tantum inclinabit caeli positura volantis,<br>
et modo quae fuerant surgentia limite recto<br>
sidera curvato ducentur in aethera tractu,<br>
atque erit obliquo signorum balteus orbe<br>
qui transversus erat, statio quando illius una est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>335</FONT><br>
nostrae mutantur sedes. ergo ipsa moveri<br>
tempora iam ratio cogit variosque referre<br>
sub tali regione dies, cum sidera flexo<br>
ordine conficiant cursus obliqua malignos,<br>
longius atque aliis aliud propiusve recumbat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>340</FONT><br>
pro spatio mora magna datur: quae proxima nobis<br>
consurgunt, longos caeli visuntur in orbes;<br>
ultima quae fulgent, celeris merguntur in umbras.<br>
et, quanto ad gelidas propius quis venerit Arctos,<br>
tam magis effugiunt oculos brumalia signa,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>345</FONT><br>
vixque ortis occasus erit. si longius inde<br>
procedat, totis condentur singula membris<br>
tricenasque trahent conexo tempore noctes<br>
et totidem luces adiment. sic parva dierum<br>
efficitur mora et attritis consumitur horis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>350</FONT><br>
paulatimque perit, spatio fugientibus astris.<br>
pluraque, per partes surrepto tempore, signa<br>
quaerentur medio terrae celata tumore<br>
abducentque simul Phoebum texentque tenebras,<br>
mensibus ereptis donec sit debilis annus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>355</FONT><br>
si vero natura sinat sub vertice caeli,<br>
quem gelidus rigidis fulcit compagibus axis,<br>
aeternas super ire nives orbemque rigentem<br>
prona Lycaoniae spectantem membra puellae,<br>
stantis erit caeli species, laterumque meatu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>360</FONT><br>
turbinis in morem recta vertigine curret.<br>
inde tibi obliquo sex tantum signa patebunt<br>
circuitu, nullos umquam fugientia visus<br>
sed teretem acclini mundum comitantia spira.<br>
hic erit una dies per senos undique menses&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>365</FONT><br>
dimidiumque trahens contextis lucibus annum,<br>
numquam erit occiduus quod tanto tempore Phoebus,<br>
dum bis terna suis perlustrat cursibus astra,<br>
sed circum volitans recto versabitur orbe.<br>
at, simul e medio praeceps descenderit orbe&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>370</FONT><br>
inferiora petens deiecto sidera curru<br>
et dabit in pronum laxas effusus habenas,<br>
per totidem menses iunget nox una tenebras<br>
vertice sub caeli. nam quisquis spectat ab axe,<br>
dimidium e toto mundi videt orbe rotundi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>375</FONT><br>
pars latet inferior; neque enim circumvenit illum<br>
recta acies, mediaque tenus distenditur alvo.<br>
effugit ergo oculos summo spectantis ab orbe<br>
dum sex summersis vectatur Phoebus in astris,<br>
abducitque simul luces tenebrasque relinquit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>380</FONT><br>
sideribus, donec totidem, quot mensibus actis<br>
cesserat, inde redit geminasque ascendit ad Arctos.<br>
hic locus in binas annum noctesque diesque<br>
per duo partitae dirimit divortia terrae.<br>
&nbsp;&nbsp;&nbsp;&nbsp;&nbsp;Et, quoniam quanto varientur tempora motu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>385</FONT><br>
et quibus e causis dictum est, nunc accipe, signa<br>
quot surgant in quoque loco cedantque per horas,<br>
partibus ut prendi possint orientia certis,<br>
ne falsus dubia ratione horoscopos erret.<br>
atque hoc in totum certa sub lege sequendum est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>390</FONT><br>
singula quod nequeunt, per tot distantia motus,<br>
temporibus numerisque suis exacta referri.<br>
a me sumat iter positum, sibi quisque sequatur<br>
perque suos tendat gressus, mihi debeat artem.<br>
quacumque hoc parti terrarum quisque requiret,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>395</FONT><br>
deducat proprias noctemque diemque per horas<br>
maxima sub Cancro minimis quae cingitur umbris;<br>
et sextam summae, fuerit quae forte, diurnae<br>
vicino tribuat post Cancri templa Leoni;<br>
at quae nocturnis fuerit mensura tenebris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>400</FONT><br>
in totidem partes simili ratione secanda est,<br>
ut, quantum una ferat, tantum tribuatur ad ortus<br>
temporis averso nascenti sidere Tauro.<br>
has inter quasque accipiet Nemeeius horas<br>
quod discrimen erit, per tris id divide partes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>405</FONT><br>
tertia ut accedat Geminis, qua tempora Tauri<br>
vincant, atque eadem Cancro similisque Leoni,<br>
sed certa sub lege, prioris semper ut astri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>411</font><br>
incolumem servent summam crescantque novando.<br>
sic erit ad summam ratio perducta priorem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>408</font><br>
quam modo divisis Nemeaeus duxerit horis.<br>
inde pari Virgo procedat temporis auctu.<br>
his usque ad Chelas horarum partibus aucta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>413</font><br>
per totidem e Libra decrescent sidera partes.<br>
et, quantis in utrumque moris tollentur ad ortus,<br>
diversam in sortem tantis mergentur ad umbras.<br>
haec erit horarum ratio ducenda per orbem<br>
&lt;signorum: nunc in noscenda pone laborem&gt;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>417a</font><br>
illa, quot stadiis oriantur quaeque cadantque.<br>
quae &lt;quater et&gt; cum ter centum vicenaque constent,<br>
detrahitur summae tota pars, quota demitur usque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>420</FONT><br>
omnibus ex horis aestivae nomine noctis,<br>
solstitium summo peragit cum Phoebus Olympo.<br>
quodque his exsuperat demptis id ducito in aequas<br>
sex partes, sextamque ardenti trade Leoni.<br>
rursus qui steterit numerus sub nomine noctis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>425</FONT><br>
eius erit signo Tauri pars illa dicanda.<br>
quodque, haec, exsuperat, pars cum superatur ab illa,<br>
distinguitque duas medio discrimine summas,<br>
tertia pars eius, numero super addita Tauri,<br>
tradetur Geminis. simili tum cetera lucro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>430</FONT><br>
procedent numeros semper tutata priores<br>
augebuntque novo vicinas munere summas,<br>
donec perveniant ad iustae sidera Librae:<br>
ex illa totidem per partes sic breviantur<br>
Lanigeri ad fines; conversaque omnia lege&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>435</FONT><br>
accipiunt perduntque paris cedentia sortes.<br>
haec via monstrabit stadiorum ponere summas<br>
et numerare suos ortus per sidera cuncta.<br>
quod bene cum propriis simul acceptaveris horis,<br>
in nulla fallet regione horoscopos umquam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>440</FONT><br>
cum poterunt certis numerari singula signa<br>
temporibus parte ex illa quam Phoebus habebit.<br>
&nbsp;&nbsp;&nbsp;&nbsp;&nbsp;Nunc, quibus hiberni momentis surgere menses<br>
incipiant (neque enim paribus per sidera cuncta<br>
procedunt gradibus, nivei dum vellera signi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>445</FONT><br>
contingant aequum luces cogentia et umbras<br>
ferre iugum), magna est ratio breviterque docenda.<br>
principio capienda tibi est mensura diei<br>
quam minimam Capricornus agit, noctisque per horas<br>
quam summam; quodque a iusto superaverit umbris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>450</FONT><br>
perdiderint luces, eius pars tertia signo<br>
tradenda est medio semper, qua sorte retenta<br>
dimidio vincat primum, vincatur et ipsum<br>
extremo: totum in partes ita digere tempus.<br>
his opibus tria signa valent; sed summa prioris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>455</FONT><br>
ac medii numeri coniuncta sequentibus astris<br>
cesserit, ut, senis fuerit si longior horis<br>
brumali nox forte die, Capricornus in horam<br>
dimidiam attollat luces, et Aquarius horam<br>
ipse suam proprie ducat summaeque priori&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>460</FONT><br>
adiungat, Pisces tantum sibi temporis ipsi<br>
constituant, quantum accipiant de sorte prioris,<br>
et tribus expletis horis noctemque diemque<br>
Lanigero tradant aequandam tempore veris.<br>
incipit a sexta tempus procedere parte&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>465</FONT><br>
dividuum; triplicant vires haerentia signa<br>
ultimaque acceptas duplicant. ita summa diebus<br>
redditur, aequatae solvuntur faenore noctes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>473</font><br>
rursus et incipiunt propria de sorte diebus<br>
cedere diversa labentia tempora lege.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>468</font><br>
namque Aries totidem deducit noctibus horas<br>
quot prius abstulerant proprio sub nomine Pisces,<br>
hora datur Tauro, cumuletque ut damna priora<br>
dimidiam adiungunt Gemini. sic ultima primis<br>
respondent, pariterque, illis quae proxima fulgent,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>475</FONT><br>
et media aequatis censentur viribus astra.<br>
[praecipuosque gerunt varianda ad tempora motus]<br>
hac vice descendunt noctes a sidere brumae<br>
tollunturque dies, annique invertitur orbis,<br>
solstitium tardi dum fit sub sidere Cancri;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>480</FONT><br>
tumque diem brumae nox aequat, tempora noctis<br>
longa dies, similique redit, quam creverat, actu.<br>
&nbsp;&nbsp;&nbsp;&nbsp;&nbsp;Illa etiam poterit nascens via ducere ad astrum<br>
quod quandoque vadis emissum redditur orbi.<br>
nam quota sit lucis, si luce requiritur, hora&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>485</FONT><br>
aspicies, atque hunc numerum revocabis in ipsum<br>
multiplicans decies, adiectis insuper eidem<br>
quinque tamen summis, quia qualicumque sub hora<br>
ter quinas mundi se tollunt sidera partes.<br>
hic ubi constiterit numerus, coniungere et illas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>490</FONT><br>
quae superent Phoebo partes per signa, memento.<br>
ex hac tricenas summa per sidera partes<br>
distribues, primamque vicem, quo Phoebus in astro<br>
fulserit, inde aliis, solem quaecumque sequentur.<br>
tum quo subsistet numerus consumptus in astro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>495</FONT><br>
quave in parte suam summam nomenque relinquet<br>
haec erit exoriens et pars et forma per ignes.<br>
&nbsp;&nbsp;&nbsp;&nbsp;&nbsp;*&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>497a</font><br>
contineat partes. ubi summam feceris unam,<br>
tricenas dabis ex illa per singula signa,<br>
donec deficiat numerus; quaque ille sub astri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>500</FONT><br>
parte cadet, credas illam cum corpore natam<br>
esse hominis pariterque orbem vidisse per umbras.<br>
sic erit ipse tibi rapidis quaerendus in astris<br>
natalis mundi certoque horoscopos ortu,<br>
ut, cum exacta fides steterit sub cardine primo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>505</FONT><br>
fallere non possint summi fastigia caeli,<br>
non celeres obitus, stent fundamenta sub imo,<br>
[stent veri stellarum obitus verique subortus]<br>
sideraque in proprias vires sortesque recedant.<br>
&nbsp;&nbsp;&nbsp;&nbsp;&nbsp;Nunc sua reddentur generatim tempora signis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>510</FONT><br>
quae divisa etiam proprios ducuntur in annos<br>
et menses lucesque suas horasque dierum,<br>
per quae praecipuas ostendunt singula vires.<br>
primus erit signi, quo Sol effulserit, annus,<br>
annua quod lustrans consumit tempora mundum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>515</FONT><br>
proximus atque alii subeuntia signa sequuntur.<br>
Luna dabit menses, peragit quod menstrua cursum.<br>
tutelaeque suae primas horoscopos horas<br>
asserit atque dies, traditque sequentibus astris.<br>
sic annum mensesque suos natura diesque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>520</FONT><br>
atque ipsas voluit numerari signa per horas,<br>
omnia ut omne foret divisum tempus in astra<br>
perque alterna suos variaret sidera motus,<br>
ut cuiusque vices ageret redeuntis in orbem.<br>
idcirco tanta est rerum discordia in aevo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>525</FONT><br>
et subtexta malis bona sunt lacrimaeque sequuntur<br>
vota nec inconstans servat fortuna tenorem;<br>
usque adeo permixta fluit nec permanet usquam,<br>
amisitque fidem variando cuncta per omnis.<br>
non annis anni nec menses mensibus usquam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 530</FONT><br>
conveniunt, seque ipsa dies alia usque requirit<br>
horaque non ulli similis producitur horae,<br>
tempora quod distant, propriis parentia signis,<br>
per numeros omnis aevi divisa volantis,<br>
talisque efficiunt vitas casusque animantum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>535</FONT><br>
qualia sunt, quorum vicibus tum vertimur, astra.<br>
&nbsp;&nbsp;&nbsp;&nbsp;&nbsp;Sunt quibus et caeli placeat nascentis ab orae<br>
sidere, quem memorant horoscopon inventores,<br>
parte quod ex illa describitur hora diebus,<br>
omne genus rationis agi per tempora et astra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>540</FONT><br>
et capite ex uno menses annosque diesque<br>
incipere atque horas tradique sequentibus astris;<br>
et, quamquam socia nascantur origine cuncta,<br>
diversas tamen esse vices, quod tardius illa,<br>
haec citius peragant orbem. semel omnia ad astra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>545</FONT><br>
hora die, bis mense dies venit, unus in anno<br>
mensis et exactis bis sex iam solibus annus.<br>
difficile est in idem tempus concurrere cuncta,<br>
unius ut signi pariter sit mensis et annus<br>
&lt;atque dies atque hora simul: sibi discrepat ordo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>549a</font><br>
saepe fit ut, mitis tulerint qui sideris annum,&gt;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>549b</font><br>
asperioris agant mensem; si mensis in astrum<br>
laetius inciderit, signum sit triste diei;<br>
si fortuna diem foveat, sit durior hora.<br>
idcirco nihil in totum sibi credere fas est,<br>
non annos signis, menses vertentibus annis,<br>
mensibus aut luces, aut omnis lucibus horas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>555</FONT><br>
quod nunc illa nimis properant, nunc illa morantur,<br>
et modo dest aliis, modo adest, vicibusque recedit<br>
aut redit atque alio mutatur tempore tempus<br>
interpellatum variata sorte dierum.<br>
&nbsp;&nbsp;&nbsp;&nbsp;&nbsp;Et, quoniam docui, per singula tempora, vitae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>560</FONT><br>
quod quandoque genus veniat, cuiusque sit astri<br>
quisque annus, cuius mensis, simul hora diesque,<br>
altera nunc ratio, quae summam continet aevi,<br>
reddenda est, quot quaeque annos dare signa ferantur.<br>
quae tibi, cum finem vitae per sidera quaeris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>565</FONT><br>
respicienda manet ratio numerisque notanda.<br>
bis quinos annos Aries unumque triente<br>
fraudatum dabit. appositis tu, Taure, duobus<br>
vincis, sed totidem Geminorum vinceris astro,<br>
tuque bis octonos, Cancer, binosque trientes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>570</FONT><br>
bisque novem, Nemeaee, dabis bessemque sub illis.<br>
Erigone geminatque decem geminatque trientem,<br>
nec plures fuerint Librae quam Virginis anni.<br>
Scorpios aequabit tribuentem dona Leonem.<br>
Centauri fuerint eadem quae munera Cancri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>575</FONT><br>
ter quinos, Capricorne, dares, si quattuor essent<br>
appositi menses. triplicabit Aquarius annos<br>
quattuor et menses vitam producet in octo.<br>
Piscibus est Aries et sorte et finibus haerens:<br>
lustra decem tribuent solis cum mensibus octo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>580</font><br>
&nbsp;&nbsp;&nbsp;&nbsp;&nbsp;Nec satis est annos signorum noscere certos,<br>
ne lateat ratio finem quaerentibus aevi:<br>
templa quoque et partes caeli sua munera norunt<br>
et proprias tribuunt certo discrimine summas,<br>
cum bene constiterit stellarum conditus ordo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>585</FONT><br>
sed mihi templorum tantum nunc iura canentur;<br>
mox veniet mixtura suis cum viribus omnis,<br>
cum bene materies steterit percognita rerum<br>
non interpositis turbatarum undique membris.<br>
si bene constiterit primo sub cardine Luna,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 590</FONT><br>
qua redit in terras mundus, nascensque tenebit<br>
exortum, octo tenor decies ducetur in annos<br>
si duo decedant. at, cum sub culmine summo<br>
consistet, tribus hic numerus fraudabitur annis.<br>
bis quadragenos occasus dives in actus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>595</FONT><br>
solis erat, numero nisi desset olympias una.<br>
imaque tricenos bis fundamenta per annos<br>
censentur bis sex adiectis messibus aevo.<br>
quodque prius natum fuerit dextrumque trigonum<br>
hoc sexagenos tribuit duplicatque quaternos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>600</FONT><br>
quod fuerit laevum praelataque signa sequetur<br>
tricenos annos duplicat, tris insuper addit.<br>
quaeque super signum nascens a cardine primum<br>
tertia sors manet et summo iam proxima caelo<br>
haec ter vicenos geminat, tris abstrahit annos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>605</FONT><br>
quaeque infra veniet spatio divisa sub aequo<br>
per quinquagenas complet sua munera brumas.<br>
quemque locum superat nascens horoscopos, ille<br>
dena quater revocat vertentis tempora solis<br>
accumulatque duos cursus iuvenemque relinquit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>610</FONT><br>
at qui praecedit surgentis cardinis oram<br>
vicenos ternosque dabit nascentibus annos<br>
vix degustatam rapiens sub flore iuventam.<br>
quod super occasus templum est ter dena remittit<br>
annorum spatia et decimam tribus applicat auctis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>615</FONT><br>
inferius puerum interimet, bis sexque peracti<br>
immatura trahent natales corpora morti.<br>
&nbsp;&nbsp;&nbsp;&nbsp;&nbsp;Sed tamen in primis memori sunt mente notanda<br>
partibus adversis quae surgunt condita signa<br>
divisumque tenent aequo discrimine caelum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>620</FONT><br>
quae tropica appellant, quod in illis quattuor anni<br>
tempora vertuntur signis nodosque resolvunt<br>
totumque emutant converso cardine mundum<br>
inducuntque novas operum rerumque figuras.<br>
&nbsp;&nbsp;&nbsp;&nbsp;&nbsp;Cancer ad aestivae fulget fastigia zonae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>625</FONT><br>
extenditque diem summum parvoque recessu<br>
destruit et, quanto fraudavit tempore luces,<br>
in tantum noctes auget: stat summa per omnis.<br>
tum Cererem fragili properant destringere culmo,<br>
Campus et in varias destringit membra palaestras,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>630</FONT><br>
et tepidas pelagus iactatum languet in undas.<br>
tunc et bella fero tractantur Marte cruenta<br>
nec Scythiam defendit hiems; Germania sicca<br>
iam tellure fugit Nilusque tumescit in arva.<br>
hic rerum status est, Cancri cum sidere Phoebus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>635</FONT><br>
solstitium facit et summo versatur Olympo.<br>
&nbsp;&nbsp;&nbsp;&nbsp;&nbsp;Parte ex adversa brumam Capricornus inertem<br>
per minimas cogit luces et maxima noctis<br>
tempora, producitque diem tenebrasque resolvit,<br>
inque vicem nunc damna regit, nunc tempora supplet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>640</FONT><br>
tunc riget omnis ager, clausum mare, condita castra,<br>
nec tolerant medias hiemes sudantia saxa,<br>
statque uno natura loco paulumque quiescit.<br>
&nbsp;&nbsp;&nbsp;&nbsp;&nbsp;Proxima in effectum et similis referentia motus<br>
esse ferunt luces aequantia signa tenebris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>645</FONT><br>
namque Aries Phoebum repetentem sidera Cancri<br>
inter principium reditus finemque coercet<br>
tempora diviso iungens concordia mundo,<br>
convertitque vices victumque a sidere Librae<br>
exsuperare diem iubet et succumbere noctes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>650</FONT><br>
aestivi donec veniant ad sidera Cancri.<br>
tum primum miti pelagus consternitur unda<br>
et varios audet flores emittere tellus;<br>
tum pecudum volucrumque genus per pabula laeta<br>
in Venerem partumque ruit, totumque canora&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>655</FONT><br>
voce nemus loquitur frondemque virescit in omnem.<br>
viribus in tantum signi natura movetur.<br>
&nbsp;&nbsp;&nbsp;&nbsp;&nbsp;Huic ex adverso simili cum sorte refulget<br>
Libra diem noctemque pari cum foedere ducens,<br>
tantum quod victas usque ad se vincere noctes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>660</FONT><br>
ex ipsa iubet, ad brumae dum tempora surgant.<br>
tum Liber gravida descendit plenus ab ulmo<br>
pinguiaque impressis despumant musta racemis;<br>
mandant et sulcis Cererem, dum terra tepore<br>
autumni resoluta patet, dum semina ducit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>665</font><br>
&nbsp;&nbsp;&nbsp;&nbsp;&nbsp;Quattuor haec et in arte valent, ut tempora vertunt<br>
sic hos aut illos rerum flectentia casus<br>
nec quicquam in prima patientia sede manere.<br>
sed non per totas aequa est versura figuras,<br>
annua nec plenis flectuntur tempora signis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>670</FONT><br>
una dies sub utroque aequat sibi tempore noctem,<br>
dum Libra atque Aries autumnum verque figurant;<br>
una dies toto Cancri longissima signo,<br>
cui nox aequalis Capricorni sidere fertur:<br>
cetera nunc urgent vicibus, nunc tempora cedunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>675</FONT><br>
una ergo in tropicis pars est cernenda figuris,<br>
quae moveat mundum, quae rerum tempora mutet,<br>
facta novet, consulta alios declinet in usus,<br>
omnia in aversum flectat contraque revolvat.<br>
has quidam vires octava in parte reponunt;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>680</FONT><br>
sunt quibus esse placet decimae; nec defuit auctor<br>
qui primae momenta daret frenosque dierum.
</p>

<p class=border></P>

<p>
<table border=0 cellspacing=15 cellpadding=0 align=Center>
<tr>
	<td><a href="manilius.html">Manilius</A>
	<td><a href="misc.html">The Miscellany</A>
	<td><a href="index.html">The Latin Library</A>
	<td><a href="classics.html">The Classics Page</A>
</TABLE>
</p>
</BODY></HTML>