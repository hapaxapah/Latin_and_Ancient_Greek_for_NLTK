<html>
	<head>
		<title>
			Valerius Flaccus: Liber VII
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>VALERI FLACCI ARGONAVTICA LIBER VII
</p>

<p class=border></P>

<p>Te quoque Thessalico iam serus ab hospite vesper<BR>
dividit et iam te tua gaudia, virgo, relinquunt<BR>
noxque ruit soli veniens non mitis amanti.<BR>
ergo ubi cunctatis extremo in limine plantis<BR>
contigit aegra toros et mens incensa tenebris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><BR>
vertere tunc varios per longa insomnia questus<BR>
nec pereat quo scire malo tandemque fateri<BR>
ausa sibi ~paulum~ medio sic fata dolore est:<BR>
'nunc ego quo casu vel quo sic per&lt;vi&gt;gil usque<BR>
ipsa volens errore trahor? non haec mihi certe&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><BR>
nox erat ante tuos, iuvenis fortissime, vultus,<BR>
quos ego cur iterum demens iterumque recordor<BR>
tam magno discreta mari? quid in hospite solo<BR>
mens mihi? cognati potius iam vellera Phrixi<BR>
accipiat, quae sola petit quaeque una laborum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><BR>
causa viro. nam quando domos has ille reviset<BR>
aut meus Aesonias quando pater ibit ad urbes?<BR>
felices mediis qui se dare fluctibus ausi<BR>
nec tantas timuere vias talemque secuti<BR>
huc qui deinde virum; sed, sit quoque talis, abito.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><BR>
tum iactata toro &lt;to&gt;tumque experta cubile<BR>
ecce videt tenui candescere limen Eoo.<BR>
nec minus insomnem lux orta refecit amantem<BR>
quam cum languentes &lt;levis&gt; erigit imber aristas<BR>
grataque iam fessis descendunt flamina remis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><BR>
&nbsp;&nbsp;&nbsp;&nbsp;&nbsp;&nbsp;At sua longarum Minyas iam cura viarum<BR>
admonet inque ipso nequiquam tempore regem<BR>
laetitiae meritique petunt. quem passus Iason<BR>
vota prius captasque deis accendere praedas<BR>
prominet atque oculos longe tenet, aurea si iam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><BR>
pellis et oblatis clarescant atria villis.<BR>
ille autem iamiam vultus vocesque parantem<BR>
ante capit rumpitque moras inque ipsa morantis<BR>
prosilit ora viri talique effunditur ira:<BR>
'orbe satos alio, sua litora regnaque habentes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><BR>
quis furor has mediis tot fluctibus egit in oras<BR>
quisve mei vos tantus amor? tu prima malorum<BR>
causa mihi, tu, Phrixe gener! non te aequore mersum<BR>
quo sor&lt;or&gt;, ut felix nullos nunc nomine Graios<BR>
nossem ego! quis regum Pelias, quis Thessalus aut quae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><BR>
Graecia? quodnam hominum Minyae genus aut ubi cautes<BR>
Cyaneae? venit Scythicas en hospes in oras.<BR>
quinquaginta Asiam (pudet heu) penetrarit Iason<BR>
exulibus meque ante alios sic spreverit una,<BR>
una ratis, spolium ut vivo de rege reportet?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><BR>
ipsum offerre meos, ipsum &lt;iam&gt; pandere lucos<BR>
imperet et nullo dignetur vincere bello?<BR>
cur age non templis sacrata avellere dona<BR>
omnibus atque ipsas gremiis abducere natas,<BR>
praedo, libet? vobisne domos, vobisne parentes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><BR>
esse putem, ratis infandis quos sola rapinis<BR>
saevaque pascit hiems et quos, credamus ut ipsis,<BR>
rex suus inlisit pelago vetuitque reverti,<BR>
scilicet Aeoliae pecudis poteretur ut auro?<BR>
ante meus caesa descendet Caucasus umbra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><BR>
ac prior Haemonias repetet super aequora praedas,<BR>
ante ego cum vittis cernam feralibus Hellen.<BR>
si tamen his aliter perstas non cedere terris<BR>
teque pudor cassi reditus movet ac latet una<BR>
nescioquid plus puppe viris, haud ipse morabor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><BR>
quae petitis; modo nostra prior tu perfice iussa.<BR>
Martius ante urbem longis iacet horridus annis<BR>
campus et ardentes ac me quoque vomere presso,<BR>
me quoque cunctantes interdum agnoscere tauri.<BR>
his magis atque magis rabiem nunc nostra senectus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><BR>
luxuriemque dedit solitoque superbior ignis<BR>
ore fremit. succede meae, fortissime, laudi<BR>
et nostros recole, hospes, agros! nec semina derunt,<BR>
quae prius ipse dabam, et messes, quas solus obibam.<BR>
consiliis nox una satis tecumque retracta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</span><BR>
cumque tuis haec iussa deis, ac siquid in isto est<BR>
robore praedicti venies in rura laboris.<BR>
ipse incertus adhuc tenebris te protinus illis<BR>
involvi flammisque velim, durare parumper<BR>
an magis, everso iacias dum semina campo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</span><BR>
ac tibi Cadmei dum dentibus exeat hydri<BR>
miles et armata florescant pube novales.' <BR>
&nbsp;&nbsp;&nbsp;&nbsp;&nbsp;&nbsp;Filia prima trucis vocem mirata tyranni<BR>
haesit et ad iuvenem pallentia rettulit ora<BR>
contremuitque metu &lt;ne&gt; nescius audeat hospes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span><BR>
seque miser ne posse putet. perstrinxerat horror<BR>
ipsum etiam et maesta stabat defixus in ira.<BR>
non ita Tyrrhenus stupet Ionius&lt;que&gt; magis&lt;ter&gt;<BR>
qui iam te, Tiberine, tuens clarumque serena<BR>
arce pharon praeceps subito nusquam ostia, nusquam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span><BR>
Ausoniam videt et saevas accedere Syrtes.<BR>
par  tum tamen infando quae det responsa tyranno<BR>
colligit et tandem obtutu consurgit ab alto.<BR>
'non' ait 'hos reditus, non hanc, Aeeta, dedisti<BR>
spem Minyis cum prima tuis pro moenibus arma&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><BR>
induimus. quo versa fides? quos vestra volutant<BR>
iussa dolos? alium hic Pelian, alia aequora cerno.<BR>
quin agite [et] hoc omnes odiisque urgete tyranni<BR>
imperiisque caput: numquam mihi dextera nec spes<BR>
defuerit. mos iussa pati nec cedere duris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><BR>
unum oro, seu me illa suis seges obruet hastis<BR>
hauriet adverso seu crastinus ignis hiatu,<BR>
nuntius hinc saevas Peliae mittatur ad aures<BR>
hic periisse viros et me, si vestra fuisset<BR>
ulla fides, reducem patriae potuisse referri.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">100</span><BR>
&nbsp;&nbsp;&nbsp;&nbsp;&nbsp;&nbsp;Talibus attonitos dictis natamque patremque<BR>
linquit et infida praeceps prorumpit ab aula.<BR>
at trepida et medios inter deserta parentes<BR>
virgo silet nec fixa solo servare parumper<BR>
lumina nec potuit maestos non flectere vultus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">105</span><BR>
respexitque fores et adhuc invenit euntem.<BR>
visus et heu miserae tunc pulchrior hospes amanti<BR>
discedens; tales umeros, ea terga relinquit.<BR>
illa domum atque ipsos paulum procedere postes<BR>
optat, at ardentes tenet intra limina gressus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">110</span><BR>
qualis ubi extremas Io vaga sentit harenas<BR>
fertque refertque pedem, tumido quam cogit Erinys<BR>
ire mari Phariaeque vocant trans aequora matres,<BR>
circuit haud aliter foribusque impendet apertis<BR>
an melior Minyas revocet pater, oraque quaerens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">115</span><BR>
hospitis aut solo maeret defecta cubili<BR>
aut venit in carae gremium refugitque sororis<BR>
atque loqui conata silet rursusque recedens<BR>
quaerit, ut Aeaeis hospes consederit oris<BR>
Phrixus, ut aligeri Circen rapuere dracones.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">120</span><BR>
tum comitum visu fruitur miseranda suarum<BR>
implerique nequit subitoque parentibus haeret<BR>
blandior et patriae circumfert oscula dextrae.<BR>
sic adsueta toris et mensae dulcis erili<BR>
aegra nova iam peste canis rabieque futura&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">125</span><BR>
ante fugam totos lustrat queribunda penates.<BR>
tandem etiam molli semet sic increpat ira:<BR>
'pergis,' ait 'demens, teque illius angit imago<BR>
curaque, qui profuga forsan tenet alta carina<BR>
quique meum patrias referet nec nomen ad urbes?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">130</span><BR>
quid me autem sic ille movet, superetne labores<BR>
an cadat et tanto turbetur Graecia luctu?<BR>
saltem, fata virum si iam suprema ferebant,<BR>
iussus ad ignotos potius foret ire tyrannos<BR>
o utinam et tandem non hac moreretur in urbe!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">135</span><BR>
namque et sidereo nostri de sanguine Phrixi<BR>
dicitur et caram vidi indoluisse sororem<BR>
seque ait has iussis actum miser ire per undas.<BR>
at redeat quocumque modo meque ista precari<BR>
nesciat atque meum non oderit ille parentem.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">140</span><BR>
dixerat haec stratoque graves proiecerat artus,<BR>
si veniat miserata quies, cum saevior ipse<BR>
turbat agitque sopor; supplex hinc sternitur hospes,<BR>
hinc pater. illa nova rumpit formidine somnos<BR>
erigiturque toro. famulas carosque penates&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">145</span><BR>
agnoscit, modo Thessalicas raptata per urbes:<BR>
turbidus ut poenis caecisque pavoribus ensem<BR>
corripit et saevae ferit agmina matris Orestes;<BR>
ipsum angues, ipsum horrisoni quatit ira flagelli<BR>
atque iterum infestae se fervere caede Lacaenae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">150</span><BR>
credit agens falsaque redit de strage dearum<BR>
fessus et in miserae conlabitur ora sororis. <BR>
&nbsp;&nbsp;&nbsp;&nbsp;&nbsp;&nbsp;His ubi nequiquam nutantem Colchida curis<BR>
Iuno videt necdum extremo parere furori<BR>
non iam mentitae vultum vocemque resumit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">155</span><BR>
Chalciopes. quando ardor hebet leviorque pudori<BR>
mensque obnixa malo, tenues sublimis in auras<BR>
tollitur et fulvo Venerem vestigat Olympo.<BR>
'sum memor ut ~tecum~ mecum partita laborem.<BR>
illa nimis sed dura manet conversaque in iram&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">160</span><BR>
et furias dolet ac me nunc decepta reliquit.<BR>
i precor atque istum quo me frustratur amorem<BR>
vince ~precor~ patriis ut tandem evadere tectis<BR>
audeat atque meum casu defendere ab omni<BR>
Aesoniden. quis illa sacris, quo freta veneno!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">165</span><BR>
illum etiam totis adstantem noctibus anguem,<BR>
qui nemus omne suum quique aurea (respice porro)<BR>
vellera tot spiris circum, tot ductibus implet,<BR>
fallat et in somnos ingenti solvat ab orno.<BR>
haec tibi nunc, Furiis atque ipsi cetera mando.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">170</span><BR>
&nbsp;&nbsp;&nbsp;&nbsp;&nbsp;&nbsp;Tum Venus aligerum mater sic fatur Amorum:<BR>
'nec tibi cum primos adgressa es flectere sensus<BR>
virginis ignotaque animum contingere cura<BR>
defuimus, data continuo &lt;quin&gt; cingula soli<BR>
nostra tibi, quis mota loco labefactaque cessit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">175</span><BR>
haud satis est, sed me ipsa opus et cunctantia poscunt<BR>
pectora me dubiusque pudor. iam foedera faxo<BR>
Aesonii petat ipsa viri metuatque morari.<BR>
tu fac luciferae citus ad delubra Dianae<BR>
deveniat, sacras solita est ubi fundere taedas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">180</span><BR>
Colchis et aequali dominam lustrare caterva.<BR>
nec te nunc Hecates subeat metus aut mea forte<BR>
impediat ne coepta time. quin audeat opto:<BR>
continuo transibit amor cantuque trilingui<BR>
ipsam flammiferos cogam compescere tauros&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">185</span><BR>
amplexumque pati.' volucrem tunc aspicit Irin<BR>
festinamque iubet monitis parere Diones<BR>
et iuvenem Aesonium praedicto sistere luco.<BR>
protinus hinc Iris Minyas, Cytherea petivit<BR>
Colchida, Caucaseis speculatrix Iuno resedit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">190</span><BR>
rupibus attonitos Aeaea in moenia vultus<BR>
speque metuque tenens et adhuc ignara futuri. <BR>
&nbsp;&nbsp;&nbsp;&nbsp;&nbsp;&nbsp;Vix primas occulta Venus prospexerat arces,<BR>
virginis ecce novus mentem perstringere languor<BR>
incipit, ingeminant commotis questibus aestus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">195</span><BR>
ergo iterum sensus varios super hospite volvens<BR>
maeret et absenti nequiquam talia fatur:<BR>
'si tibi Thessalicis, nunc si tua forte venenis<BR>
mater et heu siqua est posset succurrere coniunx!<BR>
quidne tuos virgo possim nisi flere labores?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">200</span><BR>
hoc satis ipse ~etiam spectare supremos~&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">201a</span><BR>
ei mihi, ne casus etiam spectare supremos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">201b</span><BR>
atque iterum durae cogar comes ire sorori!<BR>
et nunc ille sua non quemquam sorte moveri,<BR>
non ullum meminisse putat cumque omnibus odit<BR>
me quoque. siquando fuerit tamen ulla potestas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">205</span><BR>
illum ego qui diris cinis ultimus haeserit arvis<BR>
ossaque quis tauri saevusque pepercerit ignis<BR>
componam sedem&lt;que&gt; dabo. fas tunc mihi manes<BR>
dilexisse viri tumuloque has reddere curas.' <BR>
&nbsp;&nbsp;&nbsp;&nbsp;&nbsp;&nbsp;Dixerat. ecce toro Venus improvisa resedit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">210</span><BR>
sicut erat mutata deam mentitaque pictis<BR>
vestibus et magica Circen Titanida virga.<BR>
illa, velut lenti fallatur imagine somni,<BR>
sic oculos incerta tenet magnique sororem<BR>
paulatim putat esse patris. tum flebile gaudens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">215</span><BR>
prosiluit saevaeque ultro tulit oscula divae<BR>
ac prior: 'o tandem, vix tandem reddita Circe<BR>
dura tuis, quae te biiugis serpentibus egit par<BR>
hinc fuga quaeve fuit patriis mora gratior oris?<BR>
ante et Thessalicae Phasin petiere carinae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">220</span><BR>
perque tot infelix frustra vada venit Iason<BR>
quam patriae te movit amor.' tum cetera rumpit<BR>
occurritque Venus: 'tu nunc mihi causa viarum<BR>
sola, tuae venio iam pridem ignava iuventae.<BR>
cetera parce queri neu me meliora secutam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">225</span><BR>
argue; quippe etiam reputentur munera divum.<BR>
omnibus hunc potius communem animantibus orbem<BR>
communes et crede deos. patriam inde vocato<BR>
qua redit itque dies, nec nos, o nata, malignus<BR>
clauserit hoc uno semper sub frigore mensis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">230</span><BR>
fas mihi non habiles, fas et tibi linquere Colchos.<BR>
et nunc Ausonii coniunx ego regia Pici<BR>
nec mihi flammiferis horrent ibi pascua tauris<BR>
meque vides Tusci dominam maris: at tibi quinam<BR>
Sauromatae, miseranda, proci? cui vadis Hibero,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">235</span><BR>
ei mihi, vel saevo coniunx non una Gelono?' <BR>
&nbsp;&nbsp;&nbsp;&nbsp;&nbsp;&nbsp;Illa deae contra iamdudum spernere voces.<BR>
'non ita me immemorem magnae Perseidos,' inquit<BR>
'cernis ut infelix thalamos ego cogar in illos.<BR>
i precor atque illum pro me dimitte timorem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">240</span><BR>
sed magis his miseram, quando potes, eripe curis<BR>
unde metus aestusque mihi quaeque aspera, mater,<BR>
perpetior dubiae iamdudum incendia mentis.<BR>
nulla quies animo, nullus sopor, arida ~menti~.<BR>
quaere malis nostris requiem mentemque repone,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">245</span><BR>
redde diem noctemque mihi, da prendere vestes<BR>
somniferas ipsaque oculos componere virga.<BR>
tu quoque nil, mater, prodes mihi; fortior ante<BR>
sola fui. tristes thalamos infestaque cerno<BR>
omnia, vipereos ipsi tibi surgere crines.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">250</span><BR>
talia verba dabat conlapsaque flebat iniquae<BR>
in Veneris Medea sinus pestemque latentem<BR>
ossibus atque imi monstrabat pectoris ignem. <BR>
&nbsp;&nbsp;&nbsp;&nbsp;&nbsp;&nbsp;Occupat amplexu Venus et furialia figit<BR>
oscula permixtumque odiis inspirat amorem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">255</span><BR>
dumque illam variis maerentem vocibus ambit<BR>
inque alio sermone tenet 'quin hoc' ait 'audi<BR>
atque attolle genas.' lacrimisque haec infit obortis:<BR>
'cum levis a superis ad te modo laberer auris<BR>
forte ratem primo fulgentem litore cerno&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">260</span><BR>
qualem nostra suo numquam dimittere portu<BR>
vellet adhuc omnes quae detinet insula nautas.<BR>
unus ibi ante alios qui tum mihi pulchrior omnes<BR>
visus erat, longeque ducem mirabar et ipsa,<BR>
advolat atque unam comitum ratus esse tuarum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">265</span><BR>
"per tibi siquis," ait "morituri protinus horror<BR>
et quem non meritis videas occurrere monstris,<BR>
haec precor, haec dominae referas ad virginis aurem.<BR>
tu fletus ostende meos. illi has ego voces,<BR>
qua datur, hasque manus, ut possum, a litore tendo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">270</span><BR>
ipsae quas mecum per mille pericula traxi<BR>
defecere deae. spes et via sola salutis<BR>
quam dederit, si forte dabit. ne vota repellat,<BR>
ne mea totque animas, quales nec viderit ultra,<BR>
dic precor auxilio iuvet atque haec nomina servet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">275</span><BR>
ei mihi quod nullas hic possum exsolvere grates!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">284</span><BR>
at tamen hoc saeva corpus de morte receptum,<BR>
hanc animam sciat esse suam! miserebitur ergo?<BR>
dic" ait "an potius--?" strictumque ruebat in ensem.<BR>
promisi (ne falle precor) cumque ipsa moverer<BR>
adloquio casuque viri te passa rogari<BR>
sum potius: tu laude nova, tu supplice digno&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">290</span><BR>
dignior es et fama meis iam parta venenis.<BR>
si Pelopis duros prior Hippodamia labores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">276</span><BR>
expediit totque ora simul vulgata procorum<BR>
respiciens tandem patrios exhorruit axes,<BR>
si dedit ipsa neci fratrem Minoia virgo,<BR>
cur non hospitibus fas sit succurrere dignis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">280</span><BR>
te quoque et Aeaeos iubeas mitescere campos?<BR>
occidat aeterna tandem Cadmeia morte<BR>
iam seges et viso fumantes hospite tauri!' <BR>
&nbsp;&nbsp;&nbsp;&nbsp;&nbsp;&nbsp;Torserat illa gravi iamdudum lumina vultu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">292</span><BR>
vix animos dextramque tenens quin ipsa loquentis<BR>
iret in ora deae; tanta pudor aestuat ira.<BR>
iamque toro trepidas infelix obruit aures&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">296</span><BR>
verba cavens; horror molles invaserat annos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">295</span><BR>
nec quo ferre fugam nec quo se vertere posset&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">297</span><BR>
prensa videt. rupta condi tellure premique<BR>
iamdudum cupit ac diras evadere voces.<BR>
illa sequi iubet et portis exspectat in ipsis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">300</span><BR>
saevus Echionia ceu Penthea Bacchus in aula<BR>
deserit infectis per roscida cornua vittis,<BR>
cum tenet ille deum pudibundaque tegmina matris<BR>
tympanaque et mollem subito miser accipit hastam.<BR>
haud aliter deserta pavet perque omnia circum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">305</span><BR>
fert oculos tectisque negat procedere virgo.<BR>
contra saevus amor, contra periturus Iason<BR>
urget et auditae crescunt in pectore voces.<BR>
heu quid agat? videt externo se prodere patrem<BR>
dura viro, famam scelerum iamque ipsa suorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">310</span><BR>
prospicit et questu superos questuque fatigat<BR>
Tartara. pulsat humum manibusque immurmurat uncis<BR>
noctis eram Ditemque ciens, succurrere tandem<BR>
morte velint ipsumque simul demittere leto<BR>
quem propter furit. absentem saevissima poscit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">315</span><BR>
nunc Pelian, tanta iuvenem qui perderet ira:<BR>
saepe suas misero promittere destinat artes,<BR>
denegat atque una potius decernit ~in ira~<BR>
ac neque tam turpi cessuram semet amori<BR>
proclamat neque opem ignoto viresque daturam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">320</span><BR>
atque toro proiecta manet, cum visa vocari<BR>
rursus et impulso sonuerunt cardine postes. <BR>
&nbsp;&nbsp;&nbsp;&nbsp;&nbsp;&nbsp;Ergo ubi nescioquo penitus se numine vinci<BR>
sentit et abscisum quicquid pudor ante monebat,<BR>
tum thalami penetrale petit quae maxima norat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">325</span><BR>
auxilia Haemoniae quaerens pro rege carinae.<BR>
utque procul magicis spirantia tecta venenis<BR>
et saevae patuere fores oblataque contra<BR>
omnia quae ponto, quae manibus eruit imis<BR>
et quae sanguineo lunae destrinxit ab ore&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">330</span><BR>
'tune sequeris' ait 'quidquam aut patiere pudendum<BR>
cum tibi tot mortes scelerisque brevissima tanti<BR>
effugia?' haec dicens qua non velocior ulla<BR>
pestis erat toto nequiquam lumine lustrat<BR>
cunctaturque super morituraque colligit iras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">335</span><BR>
o nimium iucunda dies, quam cara sub ipsa<BR>
morte magis! stetit &lt;et&gt; sese mirata furentem est.<BR>
'occidis heu; primo potes hoc durare sub aevo?<BR>
nec tu lucis' ait 'nec videris ulla iuventae<BR>
gaudia, non dulces fratris pubescere malas?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">340</span><BR>
hunc quoque, quicumque est, crudelis, Iasona nescis<BR>
morte perire tua, qui te nunc invocat unam,<BR>
qui rogat et nostro quem primum in litore vidi?<BR>
cur tibi fallaces placuit coniungere dextras<BR>
tunc, pater, atque istis iuvenem non perdere monstris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">345</span><BR>
protinus? ipsa etiam, fateor, tunc ipsa volebam.<BR>
testor cara tuas Circe Titania voces,<BR>
te ducente sequor, tua me, grandaeva, fatigant<BR>
consilia et monitis cedo minor.' haec ubi fata<BR>
rursus ad Haemonii iuvenis curamque metumque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">350</span><BR>
vertitur, hunc solum propter seu vivere gaudens<BR>
sive mori, quodcumque velit. maiora precatur<BR>
carmina, maiores Hecaten immittere vires<BR>
nunc sibi, nec notis stabat contenta venenis.<BR>
cingitur inde sinus et, qua sibi fida magis vis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">355</span><BR>
nulla, Prometheae florem de sanguine fibrae<BR>
Caucaseum promit nutritaque gramina monti,<BR>
quae sacer ille nives inter tristesque pruinas<BR>
durat alitque cruor cum viscere vultur adeso<BR>
tollitur e scopulis et rostro inrorat aperto.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">360</span><BR>
idem nec longi languescit finibus aevi<BR>
immortale virens, idem stat fulmina contra<BR>
salvus et in mediis florescunt ignibus herbae.<BR>
prima Hecate Stygiis duratam fontibus harpen<BR>
intulit et validas scopulis effodit aristas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">365</span><BR>
mox famulae monstrata seges, quae lampade Phoebes<BR>
sub decima iuga feta metit saevitque per omnes<BR>
reliquias saniemque dei. gemit inritus ille<BR>
Colchidos ora tuens. totos tunc contrahit artus<BR>
~monte~ dolor cunctaeque tremunt sub falce catenae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">370</span><BR>
&nbsp;&nbsp;&nbsp;&nbsp;&nbsp;&nbsp;Talibus infelix contra sua regna venenis<BR>
induitur noctique tremens infertur opacae.<BR>
dat dextram blandisque ~pavens vocem Venus osquam~<BR>
adloquiis iunctoque trahit per moenia passu.<BR>
qualis adhuc teneros ubi primum pallida fetus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">375</span><BR>
mater ab excelso produxit in aera nido<BR>
hortaturque sequi brevibusque insurgere pinnis;<BR>
illos caerulei primus ferit horror Olympi<BR>
iamque redire rogant adsuetaque quaeritur arbor.<BR>
haud aliter caecae per moenia deficit urbis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">380</span><BR>
incedens horret&lt;que&gt; domos Medea silentes<BR>
hic iterum extremae nequiquam in limine portae<BR>
substitit atque iterum fletus animique soluti<BR>
respexitque deam paulumque his vocibus haesit:<BR>
'ipse rogat certe meque ipse implorat Iason?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">385</span><BR>
nullane culpa subest, labes non ulla pudoris,<BR>
nullus amor? nec turpe viro servire precanti?'<BR>
illa nihil contra vocesque abrumpit inanes.<BR>
et iamiam magico per opaca silentia Colchis<BR>
coeperat ire sono montanaque condere vultus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">390</span><BR>
numina cumque suis averti fontibus amnes.<BR>
iam stabulis gregibusque pavor strepitusque sepulchris<BR>
inciderat, stupet ipsa gravi nox tardior umbra.<BR>
iamque tremens longe sequitur Venus. utque sub altas<BR>
pervenere trabes divaeque triformis in umbram&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">395</span><BR>
hic subito ante oculos nondum speratus Iason<BR>
emicuit viditque prior conterrita virgo.<BR>
atque hinc se profugam volucri Thaumantias ala<BR>
sustulit, inde Venus dextrae dilapsa tenenti.<BR>
obvius ut sera cum se sub nocte magistris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">400</span><BR>
impingit pecorique pavor qualesve profundum<BR>
per chaos occurrunt caecae sine vocibus umbrae,<BR>
haud secus in mediis noctis nemoris&lt;que&gt; tenebris<BR>
inciderant ambo attoniti iuxtaque subibant<BR>
abietibus tacitis aut immotis cyparissis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">405</span><BR>
adsimiles, rapidus nondum quas miscuit Auster. <BR>
&nbsp;&nbsp;&nbsp;&nbsp;&nbsp;&nbsp;Ergo ut erat vultu defixus uterque silenti<BR>
noxque suum peragebat iter, iamiam ora levare<BR>
Aesoniden farique cupit Medea priorem.<BR>
quam simul effusis pavitantem fletibus heros&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">410</span><BR>
flagrantesque genas vidit miserumque pudorem,<BR>
has tandem voces dedit et solatus amantem [est]<BR>
'fersne aliquam spem lucis?' ait. 'miserata laborem<BR>
nempe venis? an et ipsa mea laetabere morte?<BR>
ne precor infando similem te, virgo, parenti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">415</span><BR>
gesseris. haud tales decet inclementia vultus.<BR>
hascine nunc grates, haec exspectata laborum<BR>
dona dari decuit? sic te sub teste remitti<BR>
fas mihi, virgo, ~tuum~? iustas da vocibus aures.<BR>
nec pater ille tuus tantis me opponere monstris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">420</span><BR>
(quid meritum?) aut tales voluit &lt;ex&gt;pendere poenas.<BR>
an iacet externa quod nunc mihi cuspide Canthus<BR>
quodque meus vestris cecidit pro moenibus Iphis<BR>
aut Scythiae tanta inde manus? iussisset abire<BR>
perfidus atque suis extemplo cedere regnis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">425</span><BR>
spem mihi promissam per quae discrimina rursus<BR>
et reddat qua lege vides. occumbere tandem<BR>
possumus idque sedet quam non quaecumque subire<BR>
patris iussa tui. numquam sine vellere abibo<BR>
hinc ego, degenerem nec tu me prima videbis.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">430</span><BR>
&nbsp;&nbsp;&nbsp;&nbsp;&nbsp;&nbsp;Haec ait. illa tremens, ut supplicis aspicit ora<BR>
conticuisse viri iamque et sua verba reposci,<BR>
nec quibus incipiat demens videt ordine nec quo<BR>
quove tenus, prima cupiens effundere voce<BR>
omnia, sed nec prima pudor dat verba timenti.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">435</span><BR>
haeret et attollens vix tandem lumina fatur:<BR>
'quid, precor, in nostras venisti, Thessale, terras?<BR>
unde mei spes ulla tibi tantosque petisti<BR>
cur non ipse tua fretus virtute labores?<BR>
nempe ego si patriis timuissem excedere tectis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">440</span><BR>
occideras, nempe hanc animam cras saeva manebant<BR>
funera. Iuno ubi nunc, ubi nunc Tritonia virgo,<BR>
sola tibi quoniam tantis in casibus adsum<BR>
externae regina domus? miraris et ipse,<BR>
credo, nec agnoscunt hae nunc Aeetida silvae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">445</span><BR>
sed fatis sum victa tuis. cape munera supplex<BR>
non mea teque iterum Pelias si perdere quaeret<BR>
inque alios casus, alias &lt;si&gt; mittet ad urbes,<BR>
heu formae ne crede tuae!' Titania iamque<BR>
gramina Persaeasque sinu depromere vires&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">450</span><BR>
coeperat. his iterum compellat Iasona dictis:<BR>
'si tamen aut superis aliquam spem ponis &lt;in istis&gt;<BR>
aut tua praesenti virtus [te] educere leto<BR>
si te forte potest, etiam nunc deprecor, hospes,<BR>
me sine et insontem misero dimitte parenti.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">455</span><BR>
dixerat. extemplo (neque enim &lt;im&gt;matura ruebant<BR>
sidera et extremum suspexerat axe Booten)<BR>
cum gemitu et multo iuveni medicamina fletu<BR>
non secus ac patriam pariter famamque decusque<BR>
obicit. ille manu subit et vim corripit omnem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">460</span><BR>
&nbsp;&nbsp;&nbsp;&nbsp;&nbsp;&nbsp;Inde ubi facta nocens et non revocabilis umquam<BR>
cessit ab ore pudor propiorque implevit Erinys,<BR>
carmina nunc totos volvit figitque per artus<BR>
Aesonidae et totum septeno murmure fertur<BR>
per clipeum atque viro graviorem reddidit hastam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">465</span><BR>
iamque sui tauris languent absentibus ignes.<BR>
'nunc age et has' inquit 'cristas galeamque resume<BR>
quam modo funerea tenuit Discordia dextra.<BR>
hanc iace per medias, cum verteris aequora, messes.<BR>
protinus in sese conversa furoribus ibit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">470</span><BR>
cuncta phalanx atque ipse fremens mirabitur et me<BR>
respiciet fortasse pater.' sic deinde locuta<BR>
iam magis atque magis mentem super alta ferebat<BR>
aequora, pandentes Minyas iam vela videbat<BR>
se sine. tum vero extremo percussa dolore&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">475</span><BR>
arripit Aesoniden dextra ac summissa profatur:<BR>
'sis memor, oro, mei, contra memor ipsa manebo,<BR>
crede, tui. quantum hinc aberis, dic quaeso, profundi?<BR>
quod caeli spectabo latus? sed te quoque tangat<BR>
cura mei quocumque loco, quoscumque per annos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">480</span><BR>
atque hunc te meminisse velis et nostra fateri<BR>
munera, servatum pudeat nec virginis arte.<BR>
ei mihi, cur nulli stringunt tua lumina fletus?<BR>
an me mox merita morituram patris ab ira<BR>
dissimulas? te regna tuae felicia gentis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">485</span><BR>
te coniunx natique manent; ego prodita abibo<BR>
nec queror et pro te lucem quoque laeta relinquam.'<BR>
protinus hospes ad haec (tacitis nam cantibus illum<BR>
flexerat et simili iamdudum adflarat amore)<BR>
'tune' ait 'Aesoniden quicquam te velle relicta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">490</span><BR>
credis et ulla peti sine te loca? redde tyranno<BR>
me potius, recipe ingratos atque exue cantus!<BR>
quis mihi lucis amor? patriam cur amplius optem<BR>
si non et genitor te primam amplectitur Aeson<BR>
teque tuo longe fulgentem vellere gaudens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">495</span><BR>
spectat et ad primos procumbit Graecia fluctus?<BR>
respice ad has voces et iam, precor, adnue, coniunx.<BR>
per te, quae superis divisque potentior imis,<BR>
perque haec, virgo, tuo redeuntia sidera nutu<BR>
atque per has nostri iuro discriminis horas:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">500</span><BR>
umquam ego si meriti s&lt;im&gt; noctis &lt;et&gt; immemor huius,<BR>
si te sceptra, domum, si te liquisse parentes<BR>
senseris et me iam non haec promissa tuentem,<BR>
tum me non tauros iuvet evasisse ferosque<BR>
terrigenas, tum me tectis tua turbet in ipsis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">505</span><BR>
flamma tuaeque artes. nullus succurrere contra<BR>
ingrato queat et siquid tu saevius istis<BR>
adicias meque in medio terrore relinquas.'<BR>
audiit atque simul meritis periuria poenis<BR>
despondet questus semper Furor ultus amantis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">510</span><BR>
&nbsp;&nbsp;&nbsp;&nbsp;&nbsp;&nbsp;Haec ubi dicta, tamen perstant defixus uterque<BR>
et nunc ora levant audaci laeta iuventa,<BR>
ora simul totiens dulces rapientia visus,<BR>
nunc deicit vultus aeger pudor et mora dictis<BR>
redditur ac rursus conterret Iasona virgo:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">515</span><BR>
'accipe perdomitis quae deinde pericula tauris<BR>
et quis in Aeolio maneat te vellere custos.<BR>
nondum cuncta tibi, fateor, promissa peregi.<BR>
saevior ingenti Mavortis in arbore restat,<BR>
crede, labor. quem--tanta utinam fiducia nostri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">520</span><BR>
sit mihi nocturnaeque Hecates--&lt;. . . . . . .&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">521a</span><BR>
. . . . . . . . . . . . . . .&gt; nostrique vigoris.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">521b</span><BR>
dixerat utque virum doceat, quae monstra supersint,<BR>
protinus immensis recubantem anfractibus anguem<BR>
turbat et Haemonii subito ducis obicit umbram.<BR>
ille, quod haud alias, stetit et trepidantia torsit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">525</span><BR>
sibila seque metu postquam sua vellera circum<BR>
sustulit atque omnis spiris exhorruit arbor,<BR>
incipit inde sequi et vacuo furit ore per auras.<BR>
'quis fragor hic? quaenam tantae, dic, virgo, ruinae?'<BR>
exclamat stricto Aesonides stans frigidus ense.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">530</span><BR>
illa tacet retinens tandemque ait angue represso:<BR>
'hunc tibi postremum nostri parat ira parentis,<BR>
heu miser, heu tantis iterum mihi care periclis.<BR>
o utinam [ut] nullo te sim visura labore<BR>
ipsam caeruleis squalentem nexibus ornum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">535</span><BR>
ipsaque pervigilis calcare volumina monstri.<BR>
contingat bis deinde mori!' sic fata profugit<BR>
seque sub extremis in moenia rettulit umbris. <BR>
&nbsp;&nbsp;&nbsp;&nbsp;&nbsp;&nbsp;Et iam puniceo regem spes vana sub ortu<BR>
extulerat, quantis nox una diremerit undis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">540</span><BR>
Aesoniden, liberne freto iam vultus aperto<BR>
utque prius totum sileat mare, dumque ea longe<BR>
explorare ~quaeat~, contra venit Arcas Echion<BR>
dicta ferens iam Circaeis Mavortis in agris<BR>
stare virum, daret aeripedes in proelia tauros.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">545</span><BR>
rex 'vocor en ultro' dixit seque abripit aula<BR>
'vos mihi nunc primum ~in flammas~ invertite, tauri,<BR>
aequora, nunc totas aperite et volvite flammas.<BR>
exeat Haemonio messis memoranda colono.<BR>
tuque tuum pestem in Graium da, nata, draconem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">550</span><BR>
ipsius aspectu pereant in velleris, ipsa<BR>
terga mihi diros servent infecta cruores.'<BR>
fatur et effusis pandi iubet aequora tauris.<BR>
pars et Echionii subeunt immania dentis<BR>
semina, pars diri portant grave robur aratri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">555</span><BR>
at sua magnanimum contra Pagasaea iuventus<BR>
prosequitur stipatque ducem. tum maxima quisque<BR>
dicta dedit saevisque procul discessit ab agris.<BR>
fixerat ille gradus totoque ex agmine solus<BR>
stabat ut extremis desertus ~ab orbibus axis~,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">560</span><BR>
quem iam lassa dies Austrique ardentis harenae<BR>
aut quem Rhipaeas exstantem rursus ad arces<BR>
nix et caerulei Boreae ferus abstulit horror;<BR>
cum subito attoniti longissima Phasidis unda<BR>
Caucaseaeque trabes omnisque Aeetia tellus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">565</span><BR>
fulsit et ardentes stabula effudere tenebras.<BR>
ac velut ex una siquando nube corusci<BR>
ira Iovis torsit geminos mortalibus ignes<BR>
aut duo cum pariter ruperunt vincula venti<BR>
dantque fugam, sic tunc claustris evasit uterque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">570</span><BR>
taurus et immani proflavit turbine flammas<BR>
arduus atque atro volvens incendia fluctu.<BR>
horruit Argoae legio ratis, horruit audax<BR>
qui modo virgineis servari cantibus Idas<BR>
flebat et invito prospexit Colchida vultu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">575</span><BR>
non tulit ipse moras seseque immisit Iason,<BR>
diversos postquam ire videt, galeamque minantem<BR>
quassat &lt;et&gt; errantem dextra ciet obvius ignem.<BR>
ut tandem stetit et torvo se lumine flexit,<BR>
qui prior adversi respexit Iasonis arma,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">580</span><BR>
cunctatus paulum subito furit. aequora non sic<BR>
in scopulos irata ruunt eademque recedunt<BR>
fracta retro. bis fulmineis se flatibus infert<BR>
obnubitque virum, sed non incendia Colchis<BR>
adspirare sinit clipeoque inliditur ignis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">585</span><BR>
frigidus et viso pallescit flamma veneno.<BR>
inicit Aesonides dextram atque ardentia vincit<BR>
cornua, dein totis propendens viribus haeret.<BR>
ille virum atque ipsam tunc te, Medea, recusans<BR>
concutit et tota nitentem carminis ira&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">590</span><BR>
portat; iners tandem gravius mugire recedens<BR>
incipit et fesso victus descendere cornu.<BR>
respicit hinc socios immania vincula poscens<BR>
Aesonides iamque ora premit trahiturque trahitque<BR>
obnixusque genu superat cogitque trementes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">595</span><BR>
sub iuga aena toros. alium dehinc turbida Colchis<BR>
exarmat lentumque offert timideque minantem<BR>
iamque propinquanti noctem[que] implicat. ille fatiscens<BR>
in caput inque umeros ipsa vi molis et irae<BR>
proruit. invadit totusque incumbit Iason&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">600</span><BR>
desuper atque suis defixum flatibus urget<BR>
utque dedit vinclis validoque obstrinxit aratro<BR>
suscitat ipse genu saevaque agit insuper hasta,<BR>
non secus a medio quam si telluris hiatu<BR>
terga recentis equi primumque invasit habenis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">605</span><BR>
murmur et in summa Lapithes apparuit Ossa. <BR>
&nbsp;&nbsp;&nbsp;&nbsp;&nbsp;&nbsp;Ille, velut campos Libyes ac pinguia Nili<BR>
fertilis arva secet, plena sic semina dextra<BR>
spargere gaudet agris oneratque novalia bello.<BR>
Martius hic primum ter vomere fusus ab ipso&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">610</span><BR>
clangor et ex omni sonuerunt cornua sulco,<BR>
bellatrix tunc gleba quati pariterque creari<BR>
armarique phalanx totisque insurgere campis.<BR>
cessit et ad socios paulum se rettulit heros<BR>
opperiens ubi prima sibi daret agmina tellus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">615</span><BR>
at vero ut summis iam rura recedere cristis<BR>
vidit et infesta vibrantes casside terras<BR>
advolat atque, imo tellus qua proxima collo<BR>
necdum umeri videre diem, prior ense sequaci<BR>
aequat humo truncos; rutilum thoraca sequenti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">620</span><BR>
aut primas a matre manus premit obvius ante.<BR>
nec magis aut illis aut illis milibus ultra<BR>
sufficit, ad dirae quam cum Tirynthius Hydrae<BR>
agmina Palladios defessus respicit ignes.<BR>
ergo iter&lt;um&gt; ad socias convertere Colchidos artes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">625</span><BR>
et galeae nexus ac vincula dissipat imae<BR>
cunctaturque tamen totique occurrere bello<BR>
ipse cupit. spes nulla datur, sic undique densant<BR>
terrigenae iam signa duces clamorque tubaeque.<BR>
iamque omnes videre virum iamque omnia contra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">630</span><BR>
tela volant. tum vero amens discrimine tanto<BR>
quam modo Tartareo galeam dedit illa veneno<BR>
in medios torsit; conversae protinus hastae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">634</span><BR>
qualis ubi atto&lt;nitos&gt; maestae Phrygas annua Matris<BR>
ira vel exsectos lacerat Bellona comatos,<BR>
haud secus accensas subito Medea cohortes<BR>
implicat et miseros agit in sua proelia fratres.<BR>
omnis ibi Aesoniden sterni putat, omnibus ira<BR>
aequalis. stupet Aeetes ultroque furentes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">640</span><BR>
ipse viros revocare cupit, sed cuncta iacebant<BR>
agmina nec quisquam primus ruit aut super ullus<BR>
linquitur atque hausit subito sua funera tellus. <BR>
&nbsp;&nbsp;&nbsp;&nbsp;&nbsp;&nbsp;Protinus in fluvium fumantibus evolat armis<BR>
Aesonides, qualis Getico de pulvere Mavors&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">645</span><BR>
intrat equis uritque gravem sudoribus Hebrum<BR>
aut niger ex antris rutilique a fulminis aestu<BR>
cum fugit et Siculo respirat in aequore Cyclops.<BR>
redditus hinc tandem sociosque amplexus ovantes<BR>
haud iam mendacem promissa reposcere regem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">650</span><BR>
dignatur nec, si ipse sibi terga ingerat ultro<BR>
qui pepigit, velit in pacem dextramque reverti<BR>
amplius. ambo truces, ambo abscessere minantes.
</p>
<p class=border></P>
<p>
<table border=0 cellspacing=15 cellpadding=0 align=Center>
<tr>
	<td><a href="valeriusflaccus.html">Valerius Flaccus</A>
	<td><a href="index.html">The Latin Library</A>
	<td><a href="classics.html">The Classics Page</A>
</TABLE>
</P>
</BODY>
</HTML>