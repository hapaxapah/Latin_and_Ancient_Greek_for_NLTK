<html>
	<head>
		<title>
			Terence: Phormio
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>P. TERENTI AFRI PHORMIO
</p>

<p class=border></P>

<p>
<b>PROLOGVS</B>
</p>

<p>
Postquam poeta vetu' poetam non potest<br>
retrahere a studio et transdere hominem in otium,<br>
maledictis deterrere ne scribat parat;<br>
qui ita dictitat, quas ante hic fecit fabulas<br>
tenui esse oratione et scriptura levi:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</FONT><br>
quia nusquam insanum scripsit adulescentulum<br>
cervam videre fugere et sectari canes<br>
et eam plorare, orare ut subveniat sibi.<br>
quod si intellegeret, quom stetit olim nova,<br>
actoris opera mage stetisse quam sua,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</FONT><br>
minu' multo audacter quam nunc laedit laederet<br>
[et mage placerent quas fecisset fabulas].&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>11a</FONT><br>
nunc siquis est qui hoc dicat aut sic cogitet:<br>
"vetu' si poeta non lacessisset prior,<br>
nullum invenire prologum po[tui]sset novos<br>
quem diceret, nisi haberet cui male diceret,"&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</FONT><br>
is sibi responsum hoc habeat, in medio omnibus<br>
palmam esse positam qui artem tractent musicam.<br>
ille ad famem hunc a studio studuit reicere:<br>
hic respondere voluit, non lacessere.<br>
benedictis si certasset, audisset bene:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</FONT><br>
quod ab illo adlatumst, sibi esse rellatum putet.<br>
de illo iam finem faciam dicundi mihi,<br>
peccandi quom ipse de se finem non facit.<br>
nunc quid velim animum attendite: adporto novam<br>
Epidicazomenon quam vocant comoediam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</FONT><br>
Graeci, Latini Phormionem nominant<br>
quia primas partis qui aget is erit Phormio<br>
parasitu', per quem res geretur maxume<br>
voluntas vostra si ad poetam accesserit.<br>
date operam, adeste aequo animo per silentium,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</FONT><br>
ne simili utamur fortuna atque usi sumus<br>
quom per tumultum noster grex motus locost:<br>
quem actori' virtus nobis restituit locum<br>
bonitasque vostra adiutans atque aequanimitas.
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;ACTVS I 
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Davos 
</p>

<p>
Amicu' summu' meus et popularis Geta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</FONT><br>
heri ad me venit. erat &lt;ei&gt; de ratiuncula<br>
iampridem apud me relicuom pauxillulum<br>
nummorum: id ut conficerem. confeci: adfero.<br>
nam erilem filium eiu' duxisse audio<br>
uxorem: &lt;ei&gt; credo munus hoc conraditur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</FONT><br>
quam inique comparatumst, i qui minus habent<br>
ut semper aliquid addant ditioribus!<br>
quod ille unciatim vix de demenso suo<br>
suom defrudans genium conpersit miser,<br>
id illa univorsum abripiet, haud existumans&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>45</FONT><br>
quanto labore partum. porro autem Geta<br>
ferietur alio munere ubi era pepererit;<br>
porro autem alio ubi erit puero natalis dies;<br>
ubi initiabunt. omne hoc mater auferet:<br>
puer causa erit mittundi. sed videon Getam?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>50</FONT>
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Geta Davos
</p>

<p>
{Ge.} Siquis me quaeret rufu' . . {Da.} praestost, desine. {Ge.} oh<br>
at ego obviam conabar tibi, Dave. {Da.} accipe, em:<br>
lectumst; conveniet numeru' quantum debui.<br>
{Ge.} amo te et non neglexisse habeo gratiam.<br>
{Da.} praesertim ut nunc sunt mores: adeo res redit:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>55</FONT><br>
siquis quid reddit magna habendast gratia.<br>
sed quid tu es tristis? {Ge.} egone? nescis quo in metu et<br>
quanto in periclo simu'! {Da.} quid istuc est? {Ge.} scies,<br>
modo ut tacere possis. {Da.} abi sis, insciens:<br>
quoi(u)s tu fidem in pecunia perspexeris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>60</FONT><br>
verere verba &lt;ei&gt; credere, ubi quid mihi lucrist<br>
te fallere? {Ge.} ergo ausculta. {Da.} hanc operam tibi dico.<br>
{Ge.} seni' nostri, Dave, fratrem maiorem Chremem<br>
nostin? {Da.} quidni? {Ge.} quid? eiu' gnatum Phaedriam?<br>
{Da.} tam quam te. {Ge.} evenit senibus ambobus simul&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>65</FONT><br>
iter illi in Lemnum ut esset, nostro in Ciliciam<br>
ad hospitem antiquom. is senem per epistulas<br>
pellexit modo non montis auri pollicens.<br>
{Da.} quoi tanta erat res et supererat? {Ge.} desinas:<br>
sic est ingenium. {Da.} oh regem me esse oportuit!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>70</FONT><br>
{Ge.} abeuntes ambo hic tum senes me filiis<br>
relinquont quasi magistrum. {Da.} o Geta, provinciam<br>
cepisti duram. {Ge.} mi usu venit, hoc scio:<br>
memini relinqui me deo irato meo.<br>
coepi advorsari primo: quid verbis opust?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>75</FONT><br>
seni fideli' dum sum scapulas perdidi.<br>
{Da.} venere in mentem mi istaec: "namque inscitiast<br>
advorsu' stimulum calces." {Ge.} coepi is omnia<br>
facere, obsequi quae vellent. {Da.} scisti uti foro.<br>
{Ge.} noster mali nil quicquam primo; hic Phaedria&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>80</FONT><br>
continuo quandam nactus est puellulam<br>
citharistriam, hanc ardere coepit perdite.<br>
ea serviebat lenoni inpurissimo,<br>
neque quod daretur quicquam; id curarant patres.<br>
restabat aliud nil nisi oculos pascere,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>85</FONT><br>
sectari, in ludum ducere et redducere.<br>
nos otiosi operam dabamus Phaedriae.<br>
in quo haec discebat ludo, exadvorsum ilico<br>
tonstrina erat quaedam: hic solebamus fere<br>
plerumque eam opperiri dum inde iret domum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>90</FONT><br>
interea dum sedemus illi, intervenit<br>
adulescens quidam lacrumans. nos mirarier:<br>
rogamu' quid sit. "numquam aeque" inquit "ac modo<br>
paupertas mihi onu' visumst et miserum et grave.<br>
modo quandam vidi virginem hic viciniae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>95</FONT><br>
miseram s&lt;ua&gt;m matrem lamentari mortuam.<br>
ea sita erat exadvorsum neque illi benivolus<br>
neque notu' neque vicinus extra unam aniculam<br>
quisquam aderat qui adiutaret funu': miseritumst.<br>
virgo ipsa facie egregia." quid verbis opust?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>100</FONT><br>
commorat omnis nos. ibi continuo Antipho<br>
"voltisne eamu' visere?" alius "censeo:<br>
eamu': duc nos sodes." imus venimus<br>
videmu'. virgo pulchra, et quo mage diceres,<br>
nil aderat adiumenti ad pulchritudinem:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>105</FONT><br>
capillu' passu', nudu' pes, ipsa horrida,<br>
lacrumae, vestitu' turpis: ut, ni vis boni<br>
in ipsa inesset forma, haec formam exstinguerent.<br>
ill' qui illam amabat fidicinam tantummodo<br>
"satis" inquit "scitast"; noster vero . . {Da.} iam scio:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>110</FONT><br>
amare coepit. {Ge.} scin quam? quo evadat vide.<br>
postridie ad anum recta pergit: obsecrat<br>
ut sibi eiu' faciat copiam. illa enim se negat<br>
neque eum aequom facere ait: illam civem esse Atticam,<br>
bonam bonis prognatam: si uxorem velit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>115</FONT><br>
lege id licere facere: sin aliter, negat.<br>
noster quid ageret nescire: et illam ducere<br>
cupiebat et metuebat absentem patrem.<br>
{Da.} non, si redisset, &lt;ei&gt; pater veniam daret?<br>
{Ge.} ille indotatam virginem atque ignobilem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>120</FONT><br>
daret illi? numquam faceret. {Da.} quid fit denique?<br>
{Ge.} quid fiat? est parasitu' quidam Phormio,<br>
homo confidens: qui illum di omnes perduint!<br>
{Da.} quid is fecit? {Ge.} hoc consilium quod dicam dedit:<br>
"lex est ut orbae, qui sint genere proxumi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>125</FONT><br>
is nubant, et illos ducere eadem haec lex iubet.<br>
ego te cognatum dicam et tibi scribam dicam;<br>
paternum amicum me adsimulabo virginis:<br>
ad iudices veniemu': qui fuerit pater,<br>
quae mater, qui cognata tibi sit, omnia haec&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>130</FONT><br>
confingam, quod erit mihi bonum atque commodum;<br>
quom tu horum nil refelles vincam scilicet:<br>
pater aderit: mihi paratae lites: quid mea?<br>
illa quidem nostra erit." {Da.} iocularem audaciam!<br>
{Ge.} persuasit homini: factumst: ventumst: vincimur:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>135</FONT><br>
duxit. {Da.} quid narras? {Ge.} hoc quod audis. {Da.} o Geta,<br>
quid te futurumst? {Ge.} nescio hercle; unum hoc scio,<br>
quod fors feret feremus aequo animo. {Da.} placet:<br>
em istuc virist officium. {Ge.} in me omni' spes mihist.<br>
{Da.} laudo. {Ge.} ad precatorem adeam credo qui mihi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>140</FONT><br>
sic oret: "nunc amitte quaeso hunc; ceterum<br>
posthac si quicquam, nil precor." tantummodo<br>
non addit: "ubi ego hinc abiero, vel occidito."<br>
{Da.} quid paedagogus ille qui citharistriam,<br>
quid r&lt;ei&gt; gerit? {Ge.} sic, tenuiter. {Da.} non multum habet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>145</FONT><br>
quod det fortasse? {Ge.} immo nil nisi spem meram.<br>
{Da.} pater ei(u)s rediit an non? {Ge.} nondum. {Da.} quid? senem<br>
quoad exspectati' vostrum? {Ge.} non certum scio,<br>
sed epistulam ab eo adlatam esse audivi modo<br>
et ad portitores esse delatam: hanc petam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>150</FONT><br>
{Da.} numquid, Geta, aliud me vis? {Ge.} ut bene sit tibi.<br>
puer, heus. nemon hoc prodit? cape, da hoc Dorcio.
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Antipho Phaedria 
</p>

<p>
{An.} Adeon rem redisse ut qui mi consultum optume velit esse,<br>
Phaedria, patrem ut extimescam ubi in mentem ei(u)s adventi venit!<br>
quod ni f&lt;ui&gt;ssem incogitans, ita eum exspectarem ut par fuit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>155</FONT><br>
{Ph.} quid istuc [est]? {An.} rogitas, qui tam audaci' facinori' mihi<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;conscius sis?<br>
quod utinam ne Phormioni id suadere in mentem incidisset<br>
neu me cupidum eo inpulisset, quod mihi principiumst mali!<br>
non potitus essem: f&lt;ui&gt;sset tum illos mi aegre aliquot dies,<br>
at non cotidiana cura haec angeret animum, {Ph.} audio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>160</FONT><br>
{An.} dum exspecto quam mox veniat qui adimat hanc mi consuetudinem.<br>
{Ph.} aliis quia defit quod amant aegrest; tibi quia superest dolet:<br>
amore abundas, Antipho.<br>
nam tua quidem hercle certo vita haec expetenda optandaque est.<br>
ita me di bene ament ut mihi liceat tam diu quod amo frui,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>165</FONT><br>
iam depecisci morte cupio: tu conicito cetera,<br>
quid ego ex hac inopia nunc capiam et quid tu ex ista copia,<br>
ut ne addam quod sine sumptu ingenuam, liberalem nactus es,<br>
quod habes, ita ut voluisti, uxorem sine mala fama palam:<br>
beatu', ni unum desit, animu' qui modeste istaec ferat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>170</FONT><br>
quod si tibi res sit cum eo lenone quo mihist tum sentias.<br>
ita plerique ingenio sumus omnes: nostri nosmet paenitet.<br>
{An.} at tu mihi contra nunc videre fortunatus, Phaedria,<br>
quoi de integro est potestas etiam consulendi quid velis:<br>
retinere amare amittere; ego in eum incidi infelix locum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>175</FONT><br>
ut neque mihi [ei(u)s] sit amittendi nec retinendi copia.<br>
sed quid hoc est? videon ego Getam currentem huc advenire?<br>
is est ipsus. ei, timeo miser quam hic mihi nunc nuntiet rem.
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Geta Antipho Phaedria 
</p>

<p>
{Ge.} Nullus es, Geta, nisi iam aliquod tibi consilium celere reperis,<br>
ita nunc inparatum subito tanta te inpendent mala;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>180</FONT><br>
quae neque uti devitem scio neque quo modo me inde extraham,<br>
quae si non astu providentur me aut erum pessum dabunt;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>181a</FONT><br>
nam non potest celari nostra diutius iam audacia.<br>
{An.} quid illic commotus venit?<br>
{Ge.} tum temporis mihi punctum ad hanc rem est: erus adest. {An.} quid illuc<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;malist?<br>
{Ge.} quod quom audierit, quod eiu' remedium inveniam iracundiae?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>185</FONT><br>
loquarne? incendam; taceam? instigem; purgem me? laterem lavem.<br>
heu me miserum! quom mihi paveo, tum Antipho me excruciat animi:<br>
ei(u)s me miseret, &lt;ei&gt; nunc timeo, is nunc me retinet: nam absque eo esset,<br>
recte ego mihi vidissem et senis essem ultus iracundiam:<br>
aliquid convasassem atque hinc me conicerem protinam in pedes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>190</FONT><br>
{An.} quam hic fugam aut furtum parat?<br>
{Ge.} sed ubi Antiphonem reperiam, aut qua quaerere insistam via?<br>
{Ph.} te nominat. {An.} nescioquod magnum hoc nuntio exspecto malum. {Ph.} ah<br>
sanus es? {Ge.} domum ire pergam: ibi plurimumst.<br>
{Ph.} revocemus hominem. {An.} sta ilico. {Ge.} hem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>195</FONT><br>
sati' pro imperio, quisquis es. {An.} Geta. {Ge.} ipsest quem volui obviam.<br>
{An.} cedo quid portas, obsecro? atque id, si potes, verbo expedi.<br>
{Ge.} faciam. {An.} eloquere. {Ge.} modo apud portum . . {An.} m&lt;eu&gt;mne?<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;{Ge.} intellexti. {An.} occidi. {Ph.} hem . .<br>
{An.} quid agam? {Ph.} quid ais? {Ge.} hui(u)s patrem vidisse me et patruom<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;tuom.<br>
{An.} nam quod ego huic nunc subito exitio remedium inveniam miser?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>200</FONT><br>
quod si eo m&lt;eae&gt; fortunae redeunt, Phanium, abs te ut distrahar,<br>
nullast mihi vita expetenda. {Ge.} ergo istaec quom ita sunt, Antipho,<br>
tanto mage te advigilare aequomst: fortis fortuna adiuvat.<br>
{An.} non sum apud me. {Ge.} atqui opus est nunc quom maxume ut sis, Antipho;<br>
nam si senserit te timidum pater esse, arbitrabitur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>205</FONT><br>
commeruisse culpam. {Ph.} hoc verumst. {An.} non possum inmutarier.<br>
{Ge.} quid faceres si aliud quid graviu' tibi nunc faciundum foret?<br>
{An.} quom hoc non possum, illud minu' possem. {Ge.} hoc nil est, Phaedria:<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;ilicet.<br>
quid hic conterimus operam frustra? quin abeo? {Ph.} et quidem ego? {An.}<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;obsecro,<br>
quid si adsimulo? satinest? {Ge.} garris. {An.} voltum contemplamini: em&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>210</FONT><br>
satine sic est? {Ge.} non. {An.} quid si sic? {Ge.} propemodum. {An.} quid<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;sic? {Ge.} sat est:<br>
em istuc serva: et verbum verbo, par pari ut respondeas,<br>
ne te iratu' s&lt;ui&gt;s saevidicis dictis protelet. {An.} scio.<br>
{Ge.} vi coactum te esse invitum. {Ph.} lege, iudicio. {Ge.} tenes?<br>
sed hic quis est senex quem video in ultima platea? ipsus est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>215</FONT><br>
{An.} non possum adesse. {Ge.} ah quid agis? quo abis Antipho?<br>
mane inquam. {An.} egomet me novi et peccatum meum:<br>
vobis commendo Phanium et vitam meam.--<br>
{Ph.} Geta, quid nunc fiet? {Ge.} tu iam litis audies;<br>
ego plectar pendens nisi quid me fefellerit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>220</FONT><br>
sed quod modo hic nos Antiphonem monuimus,<br>
id nosmet ipsos facere oportet, Phaedria.<br>
{Ph.} aufer mi "oportet": quin tu quid faciam impera.<br>
{Ge.} meministin olim ut fuerit vostra oratio<br>
in re incipiunda ad defendendam noxiam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>225</FONT><br>
iustam illam causam facilem vincibilem optumam?<br>
{Ph.} memini. {Ge.} em nunc ipsast opus ea aut, siquid potest,<br>
meliore et callidiore. {Ph.} fiet sedulo.<br>
{Ge.} nunc prior adito tu, ego in insidiis hic ero<br>
succenturiatu', siquid deficias. {Ph.} age.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>230</FONT>
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;ACTVS II 
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Demipho Phaedria Geta 
</p>

<p>
{De.} Itane tandem uxorem duxit Antipho iniussu meo?<br>
nec meum imperium--ac mitto imperium--, non simultatem meam<br>
revereri saltem! non pudere! o facinus audax, o Geta<br>
monitor! {Ge.} vix tandem. {De.} quid mihi dicent aut quam causam reperient?<br>
demiror. {Ge.} atqui reperiam: aliud cura. {De.} an hoc dicet mihi:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>235</FONT><br>
"invitu' feci. lex coegit"? audio, fateor. {Ge.} places.<br>
{De.} verum scientem, tacitum causam tradere advorsariis,<br>
etiamne id lex coegit? {Ph.} illud durum. {Ge.} ego expediam: sine!<br>
{De.} incertumst quid agam, quia praeter spem atque incredibile hoc mi<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;optigit:<br>
ita sum irritatus animum ut nequeam ad cogitandum instituere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>240</FONT><br>
quam ob rem omnis, quom secundae res sunt maxume, tum maxume<br>
meditari secum oportet quo pacto advorsam aerumnam ferant,<br>
pericla damna exsilia: peregre rediens semper cogitet<br>
aut fili peccatum aut uxori' mortem aut morbum filiae<br>
communia esse haec, fieri posse, ut ne quid animo sit novom;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>245</FONT><br>
quidquid praeter spem eveniat, omne id deputare esse in lucro.<br>
{Ge.} o Phaedria, incredibile[st] quantum erum ante eo sapientia<br>
meditata mihi sunt omnia mea incommoda eru' si redierit.<br>
molendum esse in pistrino, vapulandum; habendae compedes,<br>
opu' ruri faciundum, horum nil quicquam accidet animo novom.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>250</FONT><br>
quidquid praeter spem eveniet, omne id deputabo esse in lucro.<br>
sed quid cessas hominem adire et blande in principio adloqui?<br>
{De.} Phaedriam m&lt;ei&gt; fratri' video filium mi ire obviam.<br>
{Ph.} mi patrue, salve. {De.} salve; sed ubist Antipho?<br>
{Ph.} salvom venire . . {De.} credo; hoc responde mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>255</FONT><br>
{Ph.} valet, hic est; sed satin omnia ex sententia?<br>
{De.} vellem quidem. {Ph.} quid istuc est? {De.} rogitas, Phaedria?<br>
bonas me absente hic confecistis nuptias.<br>
{Ph.} eho an id suscenses nunc illi? {Ge.} artificem probum!<br>
{De.} egon illi non suscenseam? ipsum gestio&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>260</FONT><br>
dari mi in conspectum, nunc sua culpa ut sciat<br>
lenem patrem illum factum me esse acerrimum.<br>
{Ph.} atqui nil fecit, patrue, quod suscenseas.<br>
{De.} ecce autem similia omnia! omnes congruont:<br>
unum quom noris omnis noris. {Ph.} haud itast.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>265</FONT><br>
{De.} hic in noxast, ille ad defendundam causam adest;<br>
quom illest, hic praestost: tradunt operas mutuas.<br>
{Ge.} probe horum facta inprudens depinxit senex.<br>
{De.} nam ni haec ita essent, cum illo haud stares, Phaedria.<br>
{Ph.} si est, patrue, culpam ut Antipho in se admiserit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>270</FONT><br>
ex qua re minu' r&lt;ei&gt; foret aut famae temperans,<br>
non causam dico quin quod meritu' sit ferat.<br>
sed siqui' forte malitia fretus sua<br>
insidias nostrae fecit adulescentiae<br>
ac vicit, nostra[n] culpa east an iudicum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>275</FONT><br>
qui saepe propter invidiam adimunt diviti<br>
aut propter misericordiam addunt pauperi?<br>
{Ge.} ni nossem causam, crederem vera hunc loqui.<br>
{De.} an quisquam iudex est qui possit noscere<br>
tua iusta, ubi tute verbum non respondeas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>280</FONT><br>
ita ut ille fecit? {Ph.} functus adulescentulist<br>
officium liberali': postquam ad iudices<br>
ventumst, non potuit cogitata proloqui;<br>
ita eum tum timidum ibi obstupefecit pudor.<br>
{Ge.} laudo hunc, sed cesso adire quam primum senem?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>285</FONT><br>
ere, salve: salvom te advenisse gaudeo. {De.} oh<br>
bone custos, salve, columen vero familiae,<br>
quoi commendavi filium hinc abiens meum.<br>
{Ge.} iamdudum te omnis nos accusare audio<br>
inmerito et me omnium horunc inmeritissimo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>290</FONT><br>
nam quid me in hac re facere voluisti tibi?<br>
servom hominem causam orare leges non sinunt<br>
neque testimoni dictiost. {De.} mitto omnia;<br>
do istuc "inprudens timuit adulescens"; sino<br>
"tu servo's"; verum si cognata est maxume,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>295</FONT><br>
non f&lt;ui&gt;t necessum habere; sed id quod lex iubet,<br>
dotem dareti', quaereret alium virum.<br>
qua ratione inopem potiu' ducebat domum?<br>
{Ge.} non ratio, verum argentum deerat. {De.} sumeret<br>
alicunde. {Ge.} alicunde? nil est dictu facilius.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>300</FONT><br>
{De.} postremo si nullo alio pacto, fenore.<br>
{Ge.} hui dixti pulchre! siquidem quisquam crederet<br>
te vivo. {De.} non, non sic futurumst: non potest.<br>
egon illam cum illo ut patiar nuptam unum diem?<br>
nil suave meritumst. hominem conmonstrarier&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>305</FONT><br>
mihi istum volo aut ubi habitet demonstrarier.<br>
{Ge.} nemp' Phormionem? {De.} istum patronum mulieris.<br>
{Ge.} iam faxo hic aderit. {De.} Antipho ubi nunc est? {Ge.} foris.<br>
{De.} abi, Phaedria, &lt;eu&gt;m require atque huc adduce. {Ph.} eo:<br>
recta via quidem--illuc. {Ge.} nempe ad Pamphilam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>310</FONT><br>
{De.} ego d&lt;eo&gt;s Penatis hinc salutatum domum<br>
devortar; inde ibo ad forum atque aliquos mihi<br>
amicos advocabo ad hanc rem qui adsient,<br>
ut ne inparatu' sim si veniat Phormio
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Phormio Geta 
</p>

<p>
{Ph.} Itane patris ais adventum veritum hinc abiisse? {Ge.} admodum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>315</FONT><br>
{Ph.} Phanium relictam solam? {Ge.} sic. {Ph.} et iratum senem?<br>
{Ge.} oppido. {Ph.} ad te summa solum, Phormio, rerum redit:<br>
tute hoc intristi: tibi omnest exedendum: accingere.<br>
{Ge.} obsecro te. {Ph.} si rogabit . . {Ge.} in te spes est. {Ph.} eccere<br>
quid si reddet? {Ge.} tu inpulisti. {Ph.} sic opinor. {Ge.} subveni.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>320</FONT><br>
{Ph.} cedo senem: iam instructa sunt mi in corde consilia omnia.<br>
{Ge.} quid ages? {Ph.} quid vis nisi uti maneat Phanium atque ex crimine hoc<br>
Antiphonem eripiam atque in me omnem iram derivem senis?<br>
{Ge.} o vir forti's atque amicus. verum hoc saepe, Phormio,<br>
vereor, ne istaec fortitudo in nervom erumpat denique. {Ph.} ah&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>325</FONT><br>
non ita est: factumst periclum, iam pedum visast via.<br>
quot me censes homines iam deverberasse usque ad necem,<br>
hospites, tum civis? quo mage novi, tanto saepius.<br>
cedo dum, enumquam iniuriarum audisti mihi scriptam dicam?<br>
{Ge.} qui istuc? {Ph.} quia non rete accipitri tennitur neque miluo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>330</FONT><br>
qui male faciunt nobis: illis qui nil faciunt tennitur,<br>
quia enim in illis fructus est, in illis opera luditur.<br>
aliis aliundest periclum unde aliquid abradi potest:<br>
mihi sciunt nil esse. dices "ducent damnatum domum":<br>
alere nolunt hominem edacem et sapiunt mea sententia,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>335</FONT><br>
pro maleficio si beneficium summum nolunt reddere.<br>
{Ge.} non potest sati' pro merito ab illo tibi referri gratia.<br>
{Ph.} immo enim nemo sati' pro merito gratiam regi refert.<br>
ten asymbolum venire unctum atque lautum e balineis,<br>
otiosum ab animo, quom ille et cura et sumptu absumitur!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>340</FONT><br>
dum tibi fit quod placeat, ille ringitur: tu rideas,<br>
prior bibas, prior decumbas; cena dubia apponitur.<br>
{Ge.} quid istuc verbist? {Ph.} ubi tu dubites quid sumas potissimum.<br>
haec quom rationem ineas quam sint suavia et quam cara sint,<br>
ea qui praebet, non tu hunc habeas plane praesentem deum?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>345</FONT><br>
{Ge.} senex adest: vide quid agas: prima coitiost acerrima.<br>
si &lt;ea&gt;m sustinueris, postilla iam ut lubet ludas licet.
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Demipho Hegio Cratinvs Crito Phormio Geta 
</p>

<p>
{De.} Enumquam quoiquam contumeliosius<br>
audisti' factam iniuriam quam haec est mihi?<br>
adeste quaeso. {Ge.} iratus est. {Ph.} quin tu hoc age:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>350</FONT><br>
iam ego hunc agitabo. pro deum inmortalium,<br>
negat Phanium esse hanc sibi cognatam Demipho?<br>
hanc Demipho negat esse cognatam? {Ge.} negat.<br>
{Ph.} neque ei(u)s patrem se scire qui fuerit? {Ge.} negat.<br>
{De.} ipsum esse opinor de quo agebam: sequimini.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>355</FONT><br>
{Ph.} nec Stilponem ipsum scire qui fuerit? {Ge.} negat.<br>
{Ph.} quia egens relictast misera, ignoratur parens,<br>
neglegitur ipsa: vide avaritia quid facit.<br>
{Ge.} si erum insimulabi' malitiae male audies.<br>
{De.} o audaciam! etiam me ultro accusatum advenit?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>360</FONT><br>
{Ph.} nam iam adulescenti nil est quod suscenseam,<br>
si illum minu' norat; quippe homo iam grandior,<br>
pauper, quoi opera vita erat, ruri fere<br>
se continebat; ibi agrum de nostro patre<br>
colendum habebat. saepe interea mihi senex&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>365</FONT><br>
narrabat se hunc neglegere cognatum suom:<br>
at quem virum! quem ego viderim in vita optumum.<br>
{Ge.} videas te atque illum ut narras! {Ph.} in' malam crucem?<br>
nam ni ita eum existumassem, numquam tam gravis<br>
ob hanc inimicitias caperem in vostram familiam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>370</FONT><br>
quam is aspernatur nunc tam inliberaliter.<br>
{Ge.} pergin ero absenti male loqui, inpurissime?<br>
{Ph.} dignum autem hoc illost. {Ge.} &lt;ai&gt;n tandem, carcer? {De.} Geta.<br>
{Ge.} bonorum extortor, legum contortor! {De.} Geta.<br>
{Ph.} responde. {Ge.} quis homost? ehem. {De.} tace. {Ge.} absenti tibi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>375</FONT><br>
te indignas seque dignas contumelias<br>
numquam cessavit dicere hodie. {De.} desine.<br>
adulescens, primum abs te hoc bona venia peto,<br>
si tibi placere potis est, mi ut respondeas:<br>
quem amicum tuom ais f&lt;ui&gt;sse istum, explana mihi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>380</FONT><br>
et qui cognatum me sibi esse diceret.<br>
{Ph.} proinde expiscare quasi non nosses. {De.} nossem? {Ph.} ita.<br>
{De.} ego me nego: tu qui ais redige in memoriam.<br>
{Ph.} eho tu, sobrinum tuom non noras? {De.} enicas.<br>
dic nomen. {Ph.} nomen? maxume. {De.} quid nunc taces?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>385</FONT><br>
{Ph.} perii hercle, nomen perdidi. {De.} [hem] quid ais? {Ph.} (Geta,<br>
si meministi id quod olim dictumst, subice.) hem<br>
non dico: quasi non nosses, temptatum advenis.<br>
{De.} ego autem tempto? {Ge.} (Stilpo.) {Ph.} atque adeo quid mea?<br>
Stilpost. {De.} quem dixti? {Ph.} Stilponem inquam noveras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>390</FONT><br>
{De.} neque ego illum noram nec mihi cognatus fuit<br>
quisquam istoc nomine. {Ph.} itane? non te horum pudet?<br>
at si talentum rem reliquisset decem,<br>
{De.} di tibi malefaciant! {Ph.} primus esses memoriter<br>
progeniem vostram usque ab avo atque atavo proferens.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>395</FONT><br>
{De.} ita ut dicis. ego tum quom advenissem qui mihi<br>
cognata ea esset dicerem: itidem tu face.<br>
cedo qui est cognata? {Ge.} eu noster, recte. heus tu, cave.<br>
{Ph.} dilucide expedivi quibu' me oportuit<br>
iudicibu': tum id si falsum fuerat, filius&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>400</FONT><br>
quor non refellit? {De.} filium narras mihi?<br>
quoi(u)s de stultitia dici ut dignumst non potest.<br>
{Ph.} at tu qui sapiens es magistratus adi<br>
iudicium de &lt;ea&gt;dem causa iterum ut reddant tibi,<br>
quandoquidem solu' regnas et soli licet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>405</FONT><br>
hic de &lt;ea&gt;dem causa bis iudicium adipiscier.<br>
{De.} etsi mihi facta iniuriast, verum tamen<br>
potius quam litis secter aut quam te audiam,<br>
itidem ut cognata si sit, id quod lex iubet<br>
dotis dare, abduce hanc, minas quinque accipe.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>410</FONT><br>
{Ph.} hahahae, homo suavi'. {De.} quid est? num iniquom postulo?<br>
an ne hoc quidem ego adipiscar quod ius publicumst?<br>
{Ph.} itan tandem, quaeso, itidem ut meretricem ubi abusu' sis,<br>
mercedem dare lex iubet ei atque amittere?<br>
an, ut nequid turpe civis in se admitteret&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>415</FONT><br>
propter egestatem, proxumo iussast dari,<br>
ut cum uno aetatem degeret? quod tu vetas.<br>
{De.} ita, proxumo quidem; at nos unde? aut quam ob rem? {Ph.} ohe<br>
"actum" aiunt "ne agas". {De.} non agam? immo haud desinam<br>
donec perfecero hoc. {Ph.} ineptis. {De.} sine modo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>420</FONT><br>
{Ph.} postremo tecum nil r&lt;ei&gt; nobis, Demipho, est:<br>
tuos est damnatu' gnatu', non tu; nam tua<br>
praeterierat iam ducendi aetas. {De.} omnia haec<br>
illum putato quae ego nunc dico dicere;<br>
aut quidem cum uxore hac ipsum prohibebo domo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>425</FONT><br>
{Ge.} (iratus est.) {Ph.} tu te idem melius feceris.<br>
{De.} itan es paratu' facere me advorsum omnia,<br>
infelix? {Ph.} (metuit hic nos, tam etsi sedulo<br>
dissimulat.) {Ge.} (bene habent tibi principia.) {Ph.} quin quod est<br>
ferundum fers? t&lt;ui&gt;s dignum factis feceris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>430</FONT><br>
ut amici inter nos simus? {De.} egon tuam expetam<br>
amicitiam? aut te visum aut auditum velim?<br>
{Ph.} si concordabi' cum illa, habebi' quae tuam<br>
senectutem oblectet: respice aetatem tuam.<br>
{De.} te oblectet, tibi habe. {Ph.} minue vero iram. {De.} hoc age:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>435</FONT><br>
sati' iam verborumst: nisi tu properas mulierem<br>
abducere, ego illam eiciam. dixi, Phormio.<br>
{Ph.} si tu illam attigeri' secu' quam dignumst liberam<br>
dicam tibi inpingam grandem. dixi, Demipho.<br>
siquid opu' fuerit, heus, domo me. {Ge.} intellego.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>440</FONT>
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Demipho Geta Hegio Cratinvs Crito 
</p>

<p>
{De.} Quanta me cura et sollicitudine adficit<br>
gnatus, qui me et se hisce inpedivit nuptiis!<br>
neque mi in conspectum prodit, ut saltem sciam<br>
quid de hac re dicat quidve sit sententiae.<br>
abi, vise redieritne iam an nondum domum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>445</FONT><br>
{Ge.} eo.-- {De.} videti' quo in loco res haec siet:<br>
quid ago? dic, Hegio. {He.} ego? Cratinum censeo,<br>
si tibi videtur. {De.} dic, Cratine. {Cra.} mene vis?<br>
{De.} te. {Cra.} ego quae in rem t&lt;ua&gt;m sint ea velim facias. mihi<br>
sic hoc videtur: quod te absente hic filius&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>450</FONT><br>
egit, restitui in integrum aequomst et bonum,<br>
et id impetrabi'. dixi. {De.} dic nunc, Hegio.<br>
{He.} ego sedulo hunc dixisse credo; verum itast,<br>
quot homines tot sententiae: suo' quoique mos.<br>
mihi non videtur quod sit factum legibus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>455</FONT><br>
rescindi posse; et turpe inceptust. {De.} dic, Crito.<br>
{Cri.} ego amplius deliberandum censeo:<br>
res magnast. {Cra.} numquid nos vis? {De.} fecistis probe:<br>
incertior sum multo quam dudum.-- {Ge.} negant<br>
redisse. {De.} frater est exspectandus mihi:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>460</FONT><br>
is quod mihi dederit de hac re consilium, id sequar.<br>
percontatum ibo ad portum, quoad se recipiat.--<br>
{Ge.} at ego Antiphonem quaeram, ut quae acta hic sint sciat.<br>
sed eccum ipsum video in tempore huc se recipere.
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;ACTVS III 
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Antipho Geta 
</p>

<p>
{An.} Enimvero, Antipho, multimodis cum istoc animo es vituperandus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>465</FONT><br>
itane te hinc abisse et vitam tuam tutandam aliis dedisse!<br>
alios t&lt;ua&gt;m rem credidisti mage quam tete animum advorsuros?<br>
nam, utut erant alia, illi certe quae nunc tibi domist consuleres,<br>
nequid propter t&lt;ua&gt;m fidem decepta poteretur mali.<br>
quoi(u)s nunc miserae spes opesque sunt in te uno omnes sitae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>470</FONT><br>
{Ge.} et quidem, ere, nos iamdudum hic te absentem incusamu' qui abieris.<br>
{An.} te ipsum quaerebam. {Ge.} sed ea causa nihilo mage defecimus.<br>
{An.} loquere obsecro, quonam in loco sunt res et fortunae meae?<br>
numquid patri subolet? {Ge.} nil etiam. {An.} ecquid sp&lt;ei&gt; porrost? {Ge.}<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;nescio. {An.} ah.<br>
{Ge.} nisi Phaedria haud cessavit pro te eniti. {An.} nil fecit novi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>475</FONT><br>
{Ge.} tum Phormio itidem in hac re ut in aliis strenuom hominem praebuit.<br>
{An.} quid is fecit? {Ge.} confutavit verbis admodum iratum senem.<br>
{An.} eu Phormio! {Ge.} ego quod potui porro. {An.} mi Geta, omnis vos amo.<br>
{Ge.} sic habent principia sese ut dico: adhuc tranquilla res est,<br>
mansurusque patruom pater est dum huc adveniat. {An.} quid eum? {Ge.} ut   <font size=2>480</FONT><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;aibat,<br>
de ei(u)s consilio sese velle facere quod ad hanc rem attinet.<br>
{An.} quantum metus est mihi videre huc salvom nunc patruom, Geta!<br>
nam per eius unam, ut audio, aut vivam aut moriar sententiam.<br>
{Ge.} Phaedria tibi adest. {An.} ubinam? {Ge.} eccum ab s&lt;ua&gt; palaestra<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;exit foras.
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Phaedria Dorio Antipho Geta 
</p>

<p>
{Ph.} Dorio,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>485</FONT><br>
audi obsecro . . {Do.} non audio. {Ph.} parumper . . {Do.} quin omitte me.<br>
{Ph.} audi quod dicam. {Do.} at enim taedet iam audire eadem miliens.<br>
{Ph.} at nunc dicam quod lubenter audias. {Do.} loquere, audio.<br>
{Ph.} non queo te exorare ut maneas triduom hoc? quo nunc abis?<br>
{Do.} mirabar si tu mihi quicquam adferres novi. {An.} ei,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>490</FONT><br>
metuo lenonem nequid . . {Ge.} suo suat capiti. idem ego vereor.<br>
{Ph.} nondum mihi credis? {Do.} hariolare. {Ph.} sin fidem do? {Do.} fabulae!<br>
{Ph.} feneratum istuc beneficium pulchre tibi dices. {Do.} logi!<br>
{Ph.} crede mi, gaudebi' facto: verum hercle hoc est. {Do.} somnium!<br>
{Ph.} experire: non est longum. {Do.} cantilenam &lt;ea&gt;ndem canis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>495</FONT><br>
{Ph.} tu mihi cognatu', tu parens, tu amicu', tu . . {Do.} garri modo.<br>
{Ph.} adeon ingenio esse duro te atque inexorabili<br>
ut neque misericordia neque precibu' molliri queas!<br>
{Do.} adeon te esse incogitantem atque inpudentem, Phaedria,<br>
me ut phaleratis ducas dictis et meam ductes gratiis!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>500</FONT><br>
{An.} miseritumst. {Ph.} ei, veris vincor! {Ge.} quam uterquest similis sui!<br>
{Ph.} neque Antipho alia quom occupatus esset sollicitudine,<br>
tum hoc esse mihi obiectum malum! {An.} ah quid istuc est autem, Phaedria?<br>
{Ph.} o fortunatissime Antipho. {An.} egone? {Ph.} quoi quod amas domist.<br>
neque cum huiu' modi umquam [tibi] usu' venit ut conflictares malo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>505</FONT><br>
{An.} mihin domist? immo, id quod aiunt, auribu' teneo lupum;<br>
nam neque quo pacto a me amittam neque uti retineam scio.<br>
{Do.} ipsum istuc mihi in hoc est. {An.} heia ne parum leno sies.<br>
numquid hic confecit? {Ph.} hicine? quod homo inhumanissimus,<br>
Pamphilam m&lt;ea&gt;m vendidit. {An.} quid? vendidit? {Ge.} ain? vendidit?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>510</FONT><br>
{Ph.} vendidit. {Do.} quam indignum facinus, ancillam aere emptam suo!<br>
{Ph.} nequeo exorare ut me maneat et cum illo ut mutet fidem<br>
triduom hoc, dum id quod est promissum ab amicis argentum aufero.<br>
si non tum dedero, unam praeterea horam ne oppertus sies.<br>
{Do.} optunde. {An.} haud longumst id quod orat: Dorio, exoret sine.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>515</FONT><br>
idem hoc tibi, quod boni promeritu' fueris, conduplicaverit.<br>
{Do.} verba istaec sunt. {An.} Pamphilamne hac urbe privari sines?<br>
tum praeterea horunc amorem distrahi poterin pati?<br>
{Do.} neque ego neque tu. {Ph.} di tibi omnes id quod es dignus duint!<br>
{Do.} ego te compluris advorsum ingenium m&lt;eu&gt;m mensis tuli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>520</FONT><br>
pollicitantem et nil ferentem, flentem; nunc contra omnia haec<br>
repperi qui det neque lacrumet: da locum melioribus.<br>
{An.} certe hercle, ego si sati' commemini, tibi quidem est olim dies,<br>
quam ad dares huic, praestituta. {Ph.} factum. {Do.} num ego istuc nego?<br>
{An.} iam ea praeteriit? {Do.} non, verum haec ei--antecessit. {An.} non&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; <font size=2> 525</FONT><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;pudet<br>
vanitati'? {Do.} minime, dum ob rem. {Ge.} sterculinum! {Ph.} Dorio,<br>
itane tandem facere oportet? {Do.} sic sum: si placeo, utere.<br>
{An.} sicin hunc decipis? {Do.} immo enimvero, Antipho, hic me decipit:<br>
nam hic me huiu' modi scibat esse, ego hunc esse aliter credidi:<br>
iste me fefellit, ego isti nihilo sum aliter ac fui.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>530</FONT><br>
sed utut haec sunt, tamen hoc faciam: cras mane argentum mihi<br>
miles dare se dixit: si mi prior tu attuleri', Phaedria,<br>
mea lege utar, ut potior sit qui prior ad dandumst. vale.
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Phaedria Antipho Geta 
</p>

<p>
{Ph.} Quid faciam? unde ego nunc tam subito huic argentum inveniam miser,<br>
quoi minu' nihilost? quod, hic si pote fuisset exorarier&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>535</FONT><br>
triduom hoc, promissum fuerat. {An.} itane hunc patiemur, Geta,<br>
fieri miserum, qui me dudum ut dixti adiuerit comiter?<br>
quin, quom opust, beneficium rursum ei experiemur reddere?<br>
{Ge.} scio equidem hoc esse aequom. {An.} age ergo, solu' servare hunc potes.<br>
{Ge.} quid faciam? {An.} invenias argentum. {Ge.} cupio; sed id unde&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>540</FONT><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;edoce.<br>
{An.} pater adest hic. {Ge.} scio; sed quid tum? {An.} ah dictum sapienti sat<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;est.<br>
{Ge.} itane? {An.} ita. {Ge.} sane hercle pulchre suades: etiam tu hinc abis?<br>
non triumpho, ex nuptiis t&lt;ui&gt;s si nil nanciscor mali,<br>
ni etiamnunc me hui(u)s causa quaerere in malo iubeas crucem?<br>
{An.} verum hic dicit. {Ph.} quid? ego vobis, Geta, alienu' sum? {Ge.}&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>545</FONT><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;haud puto;<br>
sed parumne est quod omnibus nunc nobis suscenset senex,<br>
ni instigemus etiam ut nullu' locu' relinquatur preci?<br>
{Ph.} alius ab oculis m&lt;ei&gt;s illam in ignotum abducet locum? hem<br>
tum igitur, dum licet dumque adsum, loquimini mecum, Antipho,<br>
contemplamini me. {An.} quam ob rem? aut quidnam facturu's? cedo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>550</FONT><br>
{Ph.} quoquo hinc asportabitur terrarum, certumst persequi<br>
aut perire. {Ge.} di bene vortant quod agas! pedetemptim tamen.<br>
{An.} vide siquid opi' potes adferre huic. {Ge.} "siquid"? quid? {An.} quaere<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;obsecro,<br>
nequid plus minusve faxit quod nos post pigeat, Geta.<br>
{Ge.} quaero.--salvos est, ut opinor; verum enim metuo malum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>555</FONT><br>
{An.} noli metuere: una tecum bona mala tolerabimus.<br>
{Ge.} quantum opus est tibi argenti, loquere. {Ph.} solae triginta minae.<br>
{Ge.} triginta? hui percarast, Phaedria. {Ph.} istaec vero vilis est.<br>
{Ge.} age age, inventas reddam. {Ph.} o lepidum! {Ge.} aufer te hinc. {Ph.}<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;iam opust. {Ge.} iam feres:<br>
sed opus est mihi Phormionem ad hanc rem adiutorem dari.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>560</FONT><br>
{Ph.} praestost: audacissime oneri' quidvis inpone, ecferet;<br>
solus est homo amico amicus. {Ge.} &lt;ea&gt;mus ergo ad eum ocius.<br>
{An.} numquid est quod opera mea vobis opu' sit? {Ge.} nil; verum abi domum<br>
et illam miseram, quam ego nunc intu' scio esse exanimatam metu,<br>
consolare. cessas? {An.} nil est aeque quod faciam lubens.--&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>565</FONT><br>
{Ph.} qua via istuc facies? {Ge.} dicam in itinere: modo te hinc amove.
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;ACTVS IV 
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Demipho Chremes 
</p>

<p>
{De.} Quid? qua profectu' causa hinc es Lemnum, Chreme,<br>
adduxtin tecum filiam? {Ch.} non. {De.} quid ita non?<br>
{Ch.} postquam videt me ei(u)s mater esse hic diutius,<br>
simul autem non manebat aetas virginis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>570</FONT><br>
m&lt;ea&gt;m neglegentiam: ipsam cum omni familia<br>
ad me profectam esse aibant. {De.} quid illi tam diu<br>
quaeso igitur commorabare, ubi id audiveras?<br>
{Ch.} pol me detinuit morbus. {De.} unde? aut qui? {Ch.} rogas?<br>
senectus ipsast morbu'. sed venisse eas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>575</FONT><br>
salvas audivi ex nauta qui illas vexerat.<br>
{De.} quid gnato optigerit me absente audistin, Chreme?<br>
{Ch.} quod quidem me factum consili incertum facit.<br>
nam hanc condicionem siquoi tulero extrario,<br>
quo pacto aut unde mihi sit dicundum ordinest.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>580</FONT><br>
te mihi fidelem esse aeque atque egomet sum mihi<br>
scibam. ille, si me alienus adfinem volet,<br>
tacebit dum intercedet familiaritas;<br>
sin spreverit me, plus quam opus est scito sciet.<br>
vereorque ne uxor aliqua hoc resciscat mea:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>585</FONT><br>
quod si fit, ut me excutiam atque egrediar domo<br>
id restat; nam ego meorum solu' sum meus.<br>
{De.} scio ita esse, et istaec mihi res sollicitudinist,<br>
neque defetiscar usque adeo experirier<br>
donec tibi id quod pollicitus sum effecero.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>590</FONT>
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Geta Demipho Chremes 
</p>

<p>
{Ge.} Ego hominem callidiorem vidi neminem<br>
quam Phormionem. venio ad hominem ut dicerem<br>
argentum opus esse, et id quo pacto fieret.<br>
vixdum dimidium dixeram, intellexerat:<br>
gaudebat, me laudabat, quaerebat senem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>595</FONT><br>
dis gratias agebat tempu' sibi dari<br>
ubi Phaedriae esse ostenderet nihilo minus<br>
amicum sese quam Antiphoni. hominem ad forum<br>
iussi opperiri: eo me esse adducturum senem.<br>
sed eccum ipsum. quis est ulterior? attat Phaedriae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>600</FONT><br>
pater venit. sed quid pertimui autem belua?<br>
an quia quos fallam pro uno duo sunt mihi dati?<br>
commodius esse opinor duplici spe utier.<br>
petam hinc unde a primo institi: is si dat, sat est;<br>
si ab eo nil fiet, tum hunc adoriar hospitem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>605</FONT>
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Antipho Geta Chremes Demipho 
</p>

<p>
{An.} Exspecto quam mox recipiat sese Geta.<br>
sed patruom video cum patre astantem. ei mihi,<br>
quam timeo adventus huiu' quo inpellat patrem.<br>
{Ge.} adibo hosce: o noster Chreme . . {Ch.} salve, Geta.<br>
{Ge.} venire salvom volup est. {Ch.} credo. {Ge.} quid agitur?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>610</FONT><br>
multa advenienti, ut fit, nova hic? {Ch.} compluria.<br>
{Ge.} ita. de Antiphone audistin quae facta? {Ch.} omnia.<br>
{Ge.} tun dixeras huic? facinus indignum, Chreme,<br>
sic circumiri! {Ch.} id cum hoc agebam commodum.<br>
{Ge.} nam hercle ego quoque id quidem agitans mecum sedulo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>615</FONT><br>
inveni, opinor, remedium huic r&lt;ei&gt;. {Ch.} quid, Geta?<br>
{De.} quod remedium? {Ge.} ut abii abs te, fit forte obviam<br>
mihi Phormio. {Ch.} qui Phormio? {De.} is qui istanc . . {Ch.} scio.<br>
{Ge.} visumst mihi ut eiu' temptarem sententiam.<br>
prendo hominem solum: "quor non," inquam "Phormio,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>620</FONT><br>
vides inter nos sic haec potiu' cum bona<br>
ut componamu' gratia quam cum mala?<br>
eru' liberalis est et fugitans litium;<br>
nam ceteri quidem hercle amici omnes modo<br>
uno ore auctores f&lt;ue&gt;re ut praecipitem hanc daret."&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>625</FONT><br>
{An.} quid hic coeptat aut quo evadet hodie? {Ge.} "an legibus<br>
daturum poenas dices si illam eiecerit?<br>
iam id exploratumst: heia sudabis satis<br>
si cum illo inceptas homine: ea eloquentiast.<br>
verum pone esse victum eum; at tandem tamen&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>630</FONT><br>
non capitis ei(u)s res agitur sed pecuniae."<br>
postquam hominem his verbis sentio mollirier,<br>
"soli sumu' nunc hic" inquam: "eho [dic] quid vis dari<br>
tibi in manum, ut erus his desistat litibus,<br>
haec hinc facessat, tu molestu' ne sies?"&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>635</FONT><br>
{An.} satin illi di sunt propitii? {Ge.} "nam sat scio,<br>
si tu aliquam partem aequi bonique dixeris,<br>
ut est ille bonu' vir, tria non commutabitis<br>
verba hodie inter vos." {De.} quis te istaec iussit loqui?<br>
{Ch.} immo non potuit meliu' pervenirier&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>640</FONT><br>
eo quo nos volumus. {An.} occidi! {De.} perge eloqui.<br>
{Ge.} a primo homo insanibat. {Ch.} cedo quid postulat?<br>
{Ge.} quid? nimium; quantum libuit. {Ch.} dic. {Ge.} si quis daret<br>
talentum magnum. {De.} immo malum hercle: ut nil pudet!<br>
{Ge.} quod dixi adeo ei: "quaeso, quid si filiam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>645</FONT><br>
suam unicam locaret? parvi retulit<br>
non suscepisse: inventast quae dotem petat."<br>
ut ad pauca redeam ac mittam illi(u)s ineptias,<br>
haec denique eiu' f&lt;ui&gt;t postrema oratio:<br>
"ego" inquit "[iam] a principio amici filiam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>650</FONT><br>
ita ut aequom fuerat, volui uxorem ducere;<br>
nam mihi veniebat in mentem ei(u)s incommodum,<br>
in servitutem pauperem ad ditem dari.<br>
sed mi opus erat, ut aperte tibi nunc fabuler,<br>
aliquantulum quae adferret qui dissolverem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>655</FONT><br>
quae debeo: et etiamnunc si volt Demipho<br>
dare quantum ab hac accipio quae sponsast mihi,<br>
nullam mihi malim quam istanc uxorem dari."<br>
{An.} utrum stultitia facere ego hunc an malitia<br>
dicam, scientem an inprudentem, incertu' sum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>660</FONT><br>
{De.} quid si animam debet? {Ge.} "ager oppositust pignori ob<br>
decem minas" inquit. {De.} age age, iam ducat: dabo.<br>
{Ge.} "aediculae item sunt ob decem alias." {De.} oiei<br>
nimiumst. {Ch.} ne clama: &lt;re&gt;petito hasce a me decem.<br>
{Ge.} "uxori emunda ancillulast; tum pluscula&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>665</FONT><br>
supellectile opus est; opus est sumptu ad nuptias:<br>
his rebu' pone sane" inquit "decem minas."<br>
{De.} sescentas perinde scribito iam mihi dicas:<br>
nil do. inpuratu' me ille ut etiam inrideat?<br>
{Ch.} quaeso, ego dabo, quiesce: tu modo filium&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>670</FONT><br>
fac ut illam ducat nos quam volumus. {An.} ei mihi<br>
Geta, occidisti me tuis fallaciis.<br>
{Ch.} mea causa eicitur: me hoc est aequom amittere.<br>
{Ge.} "quantum potest me certiorem" inquit "face,<br>
si illam dant, hanc ut mittam, ne incertus siem;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>675</FONT><br>
nam illi mihi dotem iam constituerunt dare."<br>
{Ch.} iam accipiat: illis repudium renuntiet;<br>
hanc ducat. {De.} quae quidem illi res vortat male!<br>
{Ch.} opportune adeo argentum nunc mecum attuli,<br>
fructum quem Lemni uxori' reddunt praedia:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>680</FONT><br>
ind' sumam; uxori tibi opus esse dixero.
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Antipho Geta 
</p>

<p>
{An.} Geta. {Ge.} hem. {An.} quid egisti? {Ge.} emunxi argento senes.<br>
{An.} satin est id? {Ge.} nescio hercle: tantum iussu' sum.<br>
{An.} eho, verbero, aliud mihi respondes ac rogo?<br>
{Ge.} quid ergo narras? {An.} quid ego narrem? opera tua&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>685</FONT><br>
ad restim miquidem res redit planissume.<br>
ut tequidem omnes di d&lt;eae&gt;que--superi inferi--<br>
malis exemplis perdant! em siquid velis,<br>
huic mandes, quod quidem recte curatum velis.<br>
quid minus utibile f&lt;ui&gt;t quam hoc ulcus tangere&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>690</FONT><br>
aut nominare uxorem? iniectast spes patri<br>
posse illam extrudi. cedo nunc porro: Phormio<br>
dotem si accipiet, uxor ducendast domum:<br>
quid fiet? {Ge.} non enim ducet. {An.} novi. ceterum<br>
quom argentum repetent, nostra causa scilicet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>695</FONT><br>
in nervom potius ibit. {Ge.} nil est, Antipho,<br>
quin male narrando possit depravarier:<br>
tu id quod bonist excerpi', dici' quod malist.<br>
audi nunc contra: iam si argentum acceperit,<br>
ducendast uxor, ut ais, concedo tibi:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>700</FONT><br>
spatium quidem tandem apparandi nuptias,<br>
vocandi sacruficandi dabitur paullulum.<br>
interea amici quod polliciti sunt dabunt:<br>
inde iste reddet. {An.} quam ob rem? aut quid dicet? {Ge.} rogas?<br>
"quot res postilla monstra evenerunt mihi!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>705</FONT><br>
intro iit in aedis ater alienus canis;<br>
anguis per inpluvium decidit de tegulis;<br>
gallina cecinit; interdixit hariolus;<br>
haruspex vetuit; ante brumam autem novi<br>
negoti incipere!" quae causast iustissima.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>710</FONT><br>
haec fient. {An.} ut modo fiant! {Ge.} fient: me vide.<br>
pater exit: abi, dic esse argentum Phaedriae.
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Demipho Chremes Geta 
</p>

<p>
{De.} Quietus esto, inquam: ego curabo nequid verborum duit.<br>
hoc temere numquam amittam ego a me quin mihi testis adhibeam.<br>
quom dem, et quam ob rem dem commemorabo. {Ge.} ut cautust ubi nil &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>715</FONT><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;opust!<br>
{Ch.} atque ita opu' factost: et matura, dum lubido eadem haec manet;<br>
nam si altera illaec magis instabit, fors sit an nos reiciat.<br>
{Ge.} rem ipsam putasti. {De.} duc me ad eum ergo. {Ge.} non moror. {Ch.} ubi<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;hoc egeris,<br>
transito ad uxorem meam, ut conveniat hanc priu' quam hinc abit.<br>
dicat &lt;ea&gt;m dare nos Phormioni nuptum, ne suscenseat;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>720</FONT><br>
et magis esse illum idoneum qui ipsi sit familiarior;<br>
nos nostro officio nil digressos esse: quantum is voluerit,<br>
datum esse doti'. {De.} quid tua, malum, id refert? {Ch.} magni, Demipho.<br>
non sat[is] est t&lt;uo&gt;m te officium fecisse si non id fama adprobat:<br>
volo ipsiu' quoque voluntate haec fieri, ne se eiectam praedicet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>725</FONT><br>
{De.} idem ego istuc facere possum. {Ch.} mulier mulieri mage convenit.<br>
{De.} rogabo. {Ch.} ubi illas nunc ego reperire possim cogito.
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;ACTVS V 
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Sophrona Chremes 
</p>

<p>
{So.} quid agam? quem mi amicum inveniam misera? aut quoi consilia haec<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;referam?<br>
aut unde auxilium petam?<br>
nam vereor era ne ob meum suasum indigne iniuria adficiatur:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>730</FONT><br>
ita patrem adulescenti' facta haec tolerare audio violenter.<br>
{Ch.} nam quae haec anus est exanimata a fratre quae egressast meo?<br>
{So.} quod ut facerem egestas me inpulit, quom scirem infirmas nuptias<br>
hasce esse, ut id consulerem, interea vita ut in tuto foret.<br>
{Ch.} certe edepol, nisi me animu' fallit aut parum prospiciunt oculi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>735</FONT><br>
m&lt;eae&gt; nutricem gnatae video. {So.} neque ille investigatur, {Ch.} quid ago?<br>
{So.} qui est pater eius. {Ch.} adeo, maneo dum haec quae loquitur mage<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;cognosco?<br>
{So.} quodsi &lt;eu&gt;m nunc reperire possim, nil est quod verear. {Ch.} east<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;ipsa:<br>
conloquar. {So.} quis hic loquitur? {Ch.} Sophrona. {So.} et m&lt;eu&gt;m nomen<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;nominat?<br>
{Ch.} respice ad me. {So.} di obsecro vos, estne hic Stilpo? {Ch.} non.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>740</FONT><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;{So.} negas?<br>
{Ch.} concede hinc a foribu' paullum istorsum sodes, Sophrona.<br>
ne me istoc posthac nomine appellassis. {So.} quid? non obsecro es<br>
quem semper te esse dictitasti? {Ch.} st. {So.} quid has metuis fores?<br>
{Ch.} conclusam hic habeo uxorem saevam. verum istoc de nomine,<br>
eo perperam olim dixi ne vos forte inprudentes foris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>745</FONT><br>
effuttiretis atque id porro aliqua uxor mea rescisceret.<br>
{So.} em istoc pol nos te hic invenire miserae numquam potuimus.<br>
{Ch.} eho dic mihi quid r&lt;ei&gt; tibist cum familia hac unde exis?<br>
ubi illae sunt? {So.} miseram me! {Ch.} hem quid est? vivontne? {So.} vivit<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;gnata.<br>
matrem ipsam ex aegritudine hac miseram mors consecutast.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>750</FONT><br>
{Ch.} male factum. {So.} ego autem, quae essem anus deserta egens ignota,<br>
ut potui nuptum virginem locavi huic adulescenti<br>
harum qui est dominus aedium. {Ch.} Antiphonin? {So.} em isti&lt;c&gt; ipsi.<br>
{Ch.} quid? duasne uxores habet? {So.} au obsecro, unam illequidem hanc solam.<br>
{Ch.} quid illam alteram quae dicitur cognata? {So.} haec ergost. {Ch.}&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>755</FONT><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;quid ais?<br>
{So.} composito factumst quo modo hanc amans habere posset<br>
sine dote. {Ch.} di vostram fidem, quam saepe forte temere<br>
eveniunt quae non audeas optare! offendi adveniens<br>
quicum volebam et ut volebam conlocatam amari:<br>
quod nos ambo opere maxumo dabamus operam ut fieret,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>760</FONT><br>
sine nostra cura, maxuma sua cura solu' fecit.<br>
{So.} nunc quid opu' facto sit vide: pater adulescenti' venit<br>
&lt;eu&gt;mque animo iniquo hoc oppido ferre aiunt. {Ch.} nil periclist.<br>
sed per d&lt;eo&gt;s atque homines meam esse hanc cave resciscat quisquam.<br>
{So.} nemo e me scibit. {Ch.} sequere me: intus cetera. [audies].&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>765</FONT>
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Demipho Geta 
</p>

<p>
{De.} Nostrapte culpa facimus ut malis expediat esse,<br>
dum nimium dici nos bonos studemus et benignos.<br>
ita fugias ne praeter casam, quod aiunt. nonne id sat erat,<br>
accipere ab illo iniuriam? etiam argentumst ultro obiectum,<br>
ut sit qui vivat dum aliud aliquid flagiti conficiat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>770</FONT><br>
{Ge.} planissime. {De.} is nunc praemiumst qui recta prava faciunt.<br>
{Ge.} verissime. {De.} ut stultissime quidem illi rem gesserimus.<br>
{Ge.} modo ut hoc consilio possiet discedi, ut istam ducat.<br>
{De.} etiamne id dubiumst? {Ge.} haud scio hercle, ut homost, an mutet animum.<br>
{De.} hem mutet autem? {Ge.} nescio; verum, si forte, dico.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>775</FONT><br>
{De.} ita faciam, ut frater censuit, ut uxorem ei(u)s huc adducam,<br>
cum ista ut loquatur. tu, Geta, abi prae, nuntia hanc venturam.--<br>
{Ge.} argentum inventumst Phaedriae; de iurgio siletur;<br>
provisumst ne in praesentia haec hinc abeat: quid nunc porro?<br>
quid fiet? in eodem luto haesitas; vorsuram solves,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>780</FONT><br>
Geta: praesens quod fuerat malum in diem abiit: plagae crescunt,<br>
nisi prospicis. nunc hinc domum ibo ac Phanium edocebo<br>
nequid vereatur Phormionem aut ei(u)s orationem.
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Demipho Navsistrata 
</p>

<p>
{De.} Agedum, ut soles, Nausistrata, fac illa ut placetur nobis,<br>
ut sua voluntate id quod est faciundum faciat. {Na.} faciam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>785</FONT><br>
{De.} pariter nunc opera me adiuves ac re dudum opitulata es.<br>
{Na.} factum volo. ac pol minu' queo viri culpa quam me dignumst.<br>
{De.} quid autem? {Na.} quia pol m&lt;ei&gt; patris bene parta indiligenter<br>
tutatur; nam ex is praediis talenta argenti bina<br>
statim capiebat: vir viro quid praestat! {De.} bina quaeso?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>790</FONT><br>
{Na.} ac rebu' vilioribus multo tamen duo talenta. {De.} hui.<br>
{Na.} quid haec videntur? {De.} scilicet. {Na.} virum me natam vellem:<br>
ego ostenderem, {De.} certo scio. {Na.} quo pacto . . {De.} parce sodes,<br>
ut possis cum illa, ne te adulescens mulier defetiget.<br>
{Na.} faciam ut iubes. sed m&lt;eu&gt;m virum ex te exire video.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>795</FONT>
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Navsistrata Chremes Demipho 
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;{Ch.} Ehem Demipho,<br>
iam illi datumst argentum? {De.} curavi ilico. {Ch.} nollem datum.<br>
ei, video uxorem: paene plus quam sat erat. {De.} quor nolles, Chreme?<br>
{Ch.} iam recte. {De.} quid tu? ecquid locutu's cum istac quam ob rem hanc<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;ducimus?<br>
{Ch.} transegi. {De.} quid ait tandem? {Ch.} abduci non potest. {De.} qui non<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;potest?<br>
{Ch.} quia uterque utrique est cordi. {De.} quid istuc nostra? {Ch.}&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>800</FONT><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;magni. praeterhac<br>
cognatam comperi esse nobis. {De.} quid? deliras. {Ch.} sic erit.<br>
non temere dico: redii mecum in memoriam. {De.} satin sanus es?<br>
{Na.} au obsecro, vide ne in cognatam pecces. {De.} non est. {Ch.} ne nega:<br>
patri' nomen aliud dictum est: hoc tu errasti. {De.} non norat patrem?<br>
{Ch.} norat. {De.} quor aliud dixit? {Ch.} numquamne hodie concedes mihi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>805</FONT><br>
neque intelleges? {De.} si tu nil narras? {Ch.} perdi'. {Na.} miror quid hoc<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;siet.<br>
{De.} equidem hercle nescio. {Ch.} vin scire? at ita me servet Iuppiter,<br>
ut propior illi quam ego sum ac tu homo nemost. {De.} di vostram fidem,<br>
eamus ad ipsam: una omnis nos aut scire aut nescire hoc volo. {Ch.} ah.<br>
{De.} quid est? {Ch.} itan parvam mihi fidem esse apud te? {De.} vin me&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>810</FONT><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;credere?<br>
vin sati' quaesitum mi istuc esse? age, fiat. quid illa filia<br>
amici nostri? quid futurumst? {Ch.} recte. {De.} hanc igitur mittimus?<br>
{Ch.} quidni? {De.} illa maneat? {Ch.} sic. {De.} ire igitur tibi licet,<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Nausistrata. 
</p>

<p>
{Na.} sic pol commodius esse in omnis arbitror quam ut coeperas,<br>
manere hanc; nam perliberali' visast, quom vidi, mihi.--&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>815</FONT><br>
{De.} quid istuc negotist? {Ch.} iamne operuit ostium? {De.} iam. {Ch.} o<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Iuppiter,<br>
di nos respiciunt: gnatam inveni nuptam cum t&lt;uo&gt; filio. {De.} hem<br>
quo pacto potuit? {Ch.} non sati' tutus est ad narrandum hic locus.<br>
{De.} at tu intro abi. {Ch.} heus ne filii quidem hoc nostri resciscant volo.
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Antipho 
</p>

<p>
Laetus sum, utut meae res sese habent, fratri optigisse quod volt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>820</FONT><br>
quam scitumst ei(u)s modi in animo parare cupiditates<br>
quas, quom res advorsae sient, paullo mederi possis!<br>
hic simul argentum repperit, cura sese expedivit;<br>
ego nullo possum remedio me evolvere ex his turbis<br>
quin, si hoc celetur, in metu, sin patefit, in probro sim.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>825</FONT><br>
neque me domum nunc reciperem ni mi esset spes ostenta<br>
huiusce habendae. sed ubinam Getam invenire possim, ut<br>
rogem quod tempu' conveniundi patri' me capere iubeat?
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Phormio Antipho 
</p>

<p>
{Ph.} Argentum accepi, tradidi lenoni, abduxi mulierem,<br>
curavi propria ut Phaedria poteretur; nam emissast manu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>830</FONT><br>
nunc una mihi res etiam restat quae est conficiunda, otium<br>
ab senibus ad potandum ut habeam; nam aliquot hos sumam dies.<br>
{An.} sed Phormiost. quid ais? {Ph.} quid? {An.} quidnam nunc facturust<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Phaedria?<br>
quo pacto satietatem amoris &lt;ai&gt;t se velle absumere?<br>
{Ph.} vicissim partis tuas acturus est. {An.} quas? {Ph.} ut fugitet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>835</FONT><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;patrem.<br>
te suas rogavit rursum ut ageres, causam ut pro se diceres;<br>
nam potaturus est apud me. ego me ire senibus Sunium<br>
dicam ad mercatum, ancillulam emptum dudum quam dixit Geta:<br>
ne quom hic non videant me conficere credant argentum suom.<br>
sed ostium concrepuit abs te. {An.} vide quis egreditur. {Ph.} Getast.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>840</FONT>
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Geta Antipho Phormio 
</p>

<p>
{Ge.} O Fortuna, o Fors Fortuna, quantis commoditatibus,<br>
quam subito meo ero Antiphoni ope vostra hunc onerastis diem!<br>
{An.} quidnam hic sibi volt? {Ge.} nosque amicos ei(u)s exonerastis metu!<br>
sed ego nunc mihi cesso qui non umerum hunc onero pallio<br>
atque hominem propero invenire, ut haec quae contigerint sciat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>845</FONT><br>
{An.} num tu intellegi' quid hic narret? {Ph.} num tu? {An.} nil. {Ph.}<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;tantundem ego.<br>
{Ge.} ad lenonem hinc ire pergam: ibi nunc sunt. {An.} heus Geta! {Ge.} em<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;tibi:<br>
num mirum aut novomst revocari, cursum quom institeris? {An.} Geta.<br>
{Ge.} pergit hercle. numquam tu odio t&lt;uo&gt; me vinces. {An.} non manes?<br>
{Ge.} vapula. {An.} id quidem tibi iam fiet nisi resisti'. verbero.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>850</FONT><br>
{Ge.} familiariorem oportet esse hunc: minitatur malum.<br>
sed isne est quem quaero an non? ipsust, congredere actutum. {An.} quid est?<br>
{Ge.} [o] omnium quantumst qui vivont hominum homo ornatissime!<br>
nam sine controvorsia ab dis solu' diligere, Antipho.<br>
{An.} ita velim; sed qui istuc credam ita esse mihi dici velim.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>855</FONT><br>
{Ge.} satine est si te delibutum gaudio reddo? {An.} enicas.<br>
{Ph.} quin tu hinc pollicitationes aufer et quod fers cedo. {Ge.} oh<br>
tu quoque aderas, Phormio? {Ph.} aderam. sed tu cessas. {Ge.} accipe, em:<br>
ut modo argentum tibi dedimus apud forum, recta domum<br>
sumu' profecti; interea mittit eru' me ad uxorem tuam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>860</FONT><br>
{An.} quam ob rem? {Ge.} omitto proloqui; nam nil ad hanc rem est, Antipho.<br>
ubi in gynaeceum ire occipio, puer ad me adcurrit Mida,<br>
pone reprendit pallio, resupinat: respicio, rogo<br>
quam ob rem retineat me: ait esse vetitum intro ad eram accedere.<br>
"Sophrona modo fratrem huc" inquit "senis introduxit Chremem"&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>865</FONT><br>
&lt;eu&gt;mque nunc esse intu' cum illis. hoc ubi ego audivi, ad fores<br>
suspenso gradu placide ire perrexi accessi astiti,<br>
animam compressi, aurem admovi: ita animum coepi attendere,<br>
hoc modo sermonem captans. {Ph.} eu Geta! {Ge.} hic pulcherrimum<br>
facinus audivi: itaque paene hercle exclamavi gaudio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>870</FONT><br>
{An.} quod? {Ge.} quodnam arbitrare? {An.} nescio. {Ge.} atqui mirificissimum:<br>
patruo' tuos est pater inventu' Phanio uxori tuae. {An.} hem<br>
quid ais? {Ge.} cum ei(u)s consuevit olim matre in Lemno clanculum.<br>
{Ph.} somnium! utine haec ignoraret suom patrem? {Ge.} aliquid credito,<br>
Phormio, esse causae. sed censen me potuisse omnia&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>875</FONT><br>
intellegere extra ostium intu' quae inter sese ipsi egerint?<br>
{An.} atque ego quoque inaudivi illam fabulam. {Ge.} immo etiam dabo<br>
quo mage credas: patruos interea inde huc egreditur foras:<br>
haud multo post cum patre idem recipit se intro denuo:<br>
ait uterque tibi potestatem eius adhibendae dari.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>880</FONT><br>
denique ego sum missu' te ut requirerem atque adducerem. {An.} em<br>
quin ergo rape me: quid cessas? {Ge.} fecero. {An.} heus Phormio,<br>
vale. {Ph.} vale, Antipho. bene, ita me di ament, factum: gaudeo.
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Phormio 
</p>

<p>
Tantam fortunam de inproviso esse his datam!<br>
summa eludendi occasiost mihi nunc senes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>885</FONT><br>
et Phaedriae curam adimere argentariam,<br>
ne quoiquam s&lt;uo&gt;rum aequalium supplex siet.<br>
nam idem hoc argentum, ita ut datumst, ingratiis<br>
&lt;ei&gt; datum erit: hoc qui cogam re ipsa repperi.<br>
nunc gestu' mihi voltusque est capiundus novos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>890</FONT><br>
sed hinc concedam in angiportum hoc proxumum,<br>
inde hisce ostendam me, ubi erunt egressi foras.<br>
quo me adsimularam ire ad mercatum, non eo.
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Demipho Chremes Phormio 
</p>

<p>
{De.} Dis magnas merito gratias habeo atque ago<br>
quando evenere haec nobis, frater, prospere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>895</FONT><br>
quantum potest nunc conveniundust Phormio,<br>
priu' quam dilapidat nostras triginta minas<br>
ut auferamu'. {Ph.} Demiphonem si domist<br>
visam ut quod . . {De.} at nos ad te ibamu', Phormio.<br>
{Ph.} de &lt;ea&gt;dem hac fortasse causa? {De.} ita hercle. {Ph.} credidi:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>900</FONT><br>
quid ad me ibati'? {De.} ridiculum. {Ph.} verebamini<br>
ne non id facerem quod recepissem semel?<br>
heus quanta quanta haec mea paupertas est, tamen<br>
adhuc curavi unum hoc quidem, ut mi esset fides.<br>
{Ch.} estne ita ut&lt;i&gt; dixi liberalis? {De.} oppido.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>905</FONT><br>
{Ph.} idque ad vos venio nuntiatum, Demipho,<br>
paratum me esse: ubi voltis, uxorem date.<br>
nam omnis posthabui mihi res, ita uti par fuit,<br>
postquam id tanto opere vos velle animum advorteram.<br>
{De.} at hic dehortatus est me ne illam tibi darem:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>910</FONT><br>
"nam qui erit rumor populi" inquit "si id feceris?<br>
olim quom honeste potuit, tum non est data:<br>
&lt;ea&gt;m nunc extrudi turpest." ferme eadem omnia<br>
quae tute dudum coram me incusaveras.<br>
{Ph.} satis superbe inluditis me. {De.} qui? {Ph.} rogas?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>915</FONT><br>
quia ne alteram quidem illam potero ducere;<br>
nam quo redibo ore ad eam quam contempserim?<br>
{Ch.} ("tum autem Antiphonem video ab sese amittere<br>
invitum eam" inque.) {De.} tum autem video filium<br>
invitum sane mulierem ab se amittere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>920</FONT><br>
sed transi sodes ad forum atque illud mihi<br>
argentum rursum iube rescribi, Phormio.<br>
{Ph.} quodne ego discripsi porro illis quibu' debui?<br>
{De.} quid igitur fiet? {Ph.} si vis mi uxorem dare<br>
quam despondisti, ducam; sin est ut velis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>925</FONT><br>
manere illam apud te, dos hic maneat, Demipho.<br>
nam non est aequom me propter vos decipi,<br>
quom ego vostri honori' causa repudium alterae<br>
remiserim, quae doti' tantundem dabat.<br>
{De.} in' hinc malam rem cum istac magnificentia,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>930</FONT><br>
fugitive? etiamnunc credi' te ignorarier<br>
aut tua facta adeo? {Ph.} irritor. {De.} tune hanc duceres<br>
si tibi daretur? {Ph.} fac periclum. {De.} ut filius<br>
cum illa habitet apud te, hoc vostrum consilium fuit.<br>
{Ph.} quaeso quid narras? {De.} quin tu mi argentum cedo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>935</FONT><br>
{Ph.} immo vero uxorem tu cedo. {De.} in ius ambula.<br>
[in ius] {Ph.} enimvero si porro esse odiosi pergitis . .<br>
{De.} quid facies? {Ph.} egone? vos me indotatis modo<br>
patrocinari fortasse arbitramini:<br>
etiam dotatis soleo. {Ch.} quid id nostra? {Ph.} nihil.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>940</FONT><br>
hic quandam noram quoi(u)s vir uxorem {Ch.} hem. {De.} quid est?<br>
{Ph.} Lemni habuit aliam, {Ch.} nullu' sum. {Ph.} ex qua filiam<br>
suscepit; et eam clam educat. {Ch.} sepultu' sum.<br>
{Ph.} haec adeo ego illi iam denarrabo. {Ch.} obsecro,<br>
ne facias. {Ph.} oh tune is eras? {De.} ut ludos facit!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>945</FONT><br>
{Ch.} missum te facimu'. {Ph.} fabulae! {Ch.} quid vis tibi?<br>
argentum quod habes condonamu' te. {Ph.} audio.<br>
quid vos, malum, ergo me sic ludificamini<br>
inepti vostra puerili sententia?<br>
nolo volo; volo nolo rursum; cape cedo;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>950</FONT><br>
quod dictum indictumst; quod modo erat ratum inritumst.<br>
{Ch.} quo pacto aut unde hic haec rescivit? {De.} nescio;<br>
nisi me dixisse nemini certo scio.<br>
{Ch.} monstri, ita me di ament, simile. {Ph.} inieci scrupulum. {De.} hem<br>
hicine ut a nobis hoc tantum argenti auferat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>955</FONT><br>
tam aperte inridens? emori hercle satius est.<br>
animo virili praesentique ut sis para.<br>
vides peccatum tuom esse elatum foras<br>
neque iam id celare posse te uxorem tuam:<br>
nunc quod ipsa ex aliis auditura sit, Chreme,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>960</FONT><br>
id nosmet indicare placabilius est.<br>
tum hunc inpuratum poterimus nostro modo<br>
ulcisci. {Ph.} attat nisi mi prospicio, haereo.<br>
hi gladiatorio animo ad me adfectant viam.<br>
{Ch.} at vereor ut placari possit. {De.} bono animo es:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>965</FONT><br>
ego redigam vos in gratiam, hoc fretus, Chreme,<br>
quom e medio excessit unde haec susceptast tibi.<br>
{Ph.} itan agiti' mecum? satis astute adgredimini.<br>
non hercle ex re isti(u)s me instigasti, Demipho.<br>
ain tu? ubi quae lubitum fuerit peregre feceris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>970</FONT><br>
neque hui(u)s sis veritu' feminae primariae<br>
quin novo modo ei faceres contumeliam,<br>
venias nunc precibu' lautum peccatum tuom?<br>
hisce ego illam dictis ita tibi incensam dabo<br>
ut ne restinguas lacrumis si exstillaveris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>975</FONT><br>
{De.} malum quod isti di deaeque omnes duint!<br>
tantane adfectum quemquam esse hominem audacia!<br>
non hoc publicitu' scelus hinc asportarier<br>
in solas terras! {Ch.} in id redactu' sum loci<br>
ut quid agam cum illo nesciam prorsum. {De.} ego scio:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>980</FONT><br>
in ius eamus. {Ph.} in ius? huc, siquid lubet.<br>
{Ch.} adsequere, retine dum ego huc servos evoco.<br>
{De.} enim nequeo solus: accurre. {Ph.} una iniuriast<br>
tecum. {De.} lege agito ergo. {Ph.} alterast tecum, Chreme.<br>
{Ch.} rape hunc. {Ph.} sic agitis? enimvero vocest opus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>985</FONT><br>
Nausistrata, exi! {Ch.} os opprime inpurum: vide<br>
quantum valet. {Ph.} Nausistrata! inquam. {De.} non taces?<br>
{Ph.} taceam? {De.} nisi sequitur, pugnos in ventrem ingere.<br>
{Ph.} vel oculum exclude: est ubi vos ulciscar probe.
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Navsistrata Chremes Demipho 
</p>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Phormio<br>
{Na.} Qui nominat me? hem quid istuc turbaest, obsecro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>990</FONT><br>
mi vir? {Ph.} ehem quid nunc obstipuisti? {Na.} quis hic homost?<br>
non mihi respondes? {Ph.} hicine ut tibi respondeat,<br>
qui hercle ubi sit nescit? {Ch.} cave isti quicquam cred&lt;u&gt;as.<br>
{Ph.} abi, tange: si non totu' friget, me enica.<br>
{Ch.} nil est. {Na.} quid ergo? quid istic narrat? {Ph.} iam scies:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>995</FONT><br>
ausculta. {Ch.} pergin credere? {Na.} quid ego obsecro<br>
huic credam, qui nil dixit? {Ph.} delirat miser<br>
timore. {Na.} non pol temerest quod tu tam times.<br>
{Ch.} egon timeo? {Ph.} recte sane: quando nil times.<br>
et hoc nil est quod ego dico, tu narra. {De.} scelus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1000</FONT><br>
tibi narret? {Ph.} ohe tu, factumst abs te sedulo<br>
pro fratre. {Na.} mi vir, non mihi narras. {Ch.} at . . {Na.} quid "at"?<br>
{Ch.} non opus est dicto. {Ph.} tibi quidem; at scito huic opust.<br>
in Lemno {De.} hem quid ais? {Ch.} non taces? {Ph.} clam te {Ch.} ei mihi!<br>
{Ph.} uxorem duxit. {Na.} mi homo, di melius duint!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1005</FONT><br>
{Ph.} sic factumst. {Na.} perii misera! {Ph.} et inde filiam<br>
suscepit iam unam, dum tu dormis. {Ch.} quid agimus?<br>
{Na.} pro di inmortales, facinu' miserandum et malum!<br>
{Ph.} hoc actumst. {Na.} an quicquam hodiest factum indignius?<br>
qui mi, ubi ad uxores ventumst, tum fiunt senes!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1010</FONT><br>
Demipho, te appello: nam cum hoc ipso distaedet loqui:<br>
haecin erant itiones crebrae et mansiones diutinae<br>
Lemni? haecin erat ea quae nostros minuit fructus vilitas?<br>
{De.} ego, Nausistrata, esse in hac re culpam meritum non nego;<br>
sed ea qui sit ignoscenda. {Ph.} verba fiunt mortuo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1015</FONT><br>
{De.} nam neque neglegentia tua neque odio id fecit tuo.<br>
vinolentu' fere abhinc annos quindecim mulierculam<br>
&lt;ea&gt;m compressit unde haec natast; neque postilla umquam attigit.<br>
ea mortem obiit, e medio abiit qui fuit in re hac scrupulus.<br>
quam ob rem te oro, ut alia facta tua sunt, aequo animo hoc feras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1020</FONT><br>
{Na.} quid ego aequo animo? cupio misera in hac re iam defungier;<br>
sed quid sperem? aetate porro minu' peccaturum putem?<br>
iam tum erat senex, senectus si verecundos facit.<br>
an mea forma atque aetas nunc magis expetendast, Demipho?<br>
quid mi hic adfers quam ob rem exspectem aut sperem porro non fore?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1025</FONT><br>
{Ph.} exsequias Chremeti quibus est commodum ire, em tempus est.<br>
sic dabo: age nunc, Phormionem qui volet lacessito:<br>
"faxo tali sum mactatum atque hic est infortunio."<br>
redeat sane in gratiam iam: supplici satis est mihi.<br>
habet haec ei quod, dum vivat, usque ad aurem ogganniat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1030</FONT><br>
{Na.} at meo merito credo. quid ego nunc commemorem, Demipho,<br>
singulatim qualis ego in hunc fuerim? {De.} novi aeque omnia<br>
tecum. {Na.} merito[n] hoc meo videtur factum? {De.} minime gentium.<br>
verum iam, quando accusando fieri infectum non potest,<br>
ignosce: orat confitetur purgat: quid vis amplius?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1035</FONT><br>
{Ph.} enimvero priu' quam haec dat veniam, mihi prospiciam et Phaedriae.<br>
heus Nausistrata, priu' quam huic respondes temere, audi. {Na.} quid est?<br>
{Ph.} ego minas triginta per fallaciam ab illoc abstuli:<br>
&lt;ea&gt;s dedi t&lt;uo&gt; gnato: is pro sua amica lenoni dedit.<br>
{Ch.} hem quid ais? {Na.} adeo hoc indignum tibi videtur, filius&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1040</FONT><br>
homo adulescens si habet unam amicam, tu uxores duas?<br>
nil pudere! quo ore illum obiurgabi'? responde mihi.<br>
{De.} faciet ut voles. {Na.} immo ut meam iam scias sententiam,<br>
neque ego ignosco neque promitto quicquam neque respondeo<br>
priu' quam gnatum videro: ei(u)s iudicio permitto omnia:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1045</FONT><br>
quod is iubebit faciam. {Ph.} mulier sapiens es, Nausistrata.<br>
{Na.} sati' tibi&lt;n&gt; est? {Ph.} immo vero pulchre discedo et probe<br>
et praeter spem. {Na.} tu t&lt;uo&gt;m nomen dic quid est. {Ph.} mihin? Phormio:<br>
vostrae familiae hercle amicus et tuo summu' Phaedriae.<br>
{Na.} Phormio, at ego ecastor posthac tibi quod potero, quae voles&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1050</FONT><br>
faciamque et dicam. {Ph.} benigne dici'. {Na.} pol meritumst tuom.<br>
{Ph.} vin primum hodie facere quod ego gaudeam, Nausistrata,<br>
et quod t&lt;uo&gt; viro oculi doleant? {Na.} cupio. {Ph.} me ad cenam voca.<br>
{Na.} pol vero voco. {De.} &lt;ea&gt;mus intro hinc. {Na.} fiat. sed ubist<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Phaedria<br>
iudex noster? {Ph.} iam hic faxo aderit. {Cantor.} vos valete et plaudite!
</p>

<p class=border></P>

<p>
<table border=0 cellspacing=15 cellpadding=0 align=Center>
<tr>
	<td><a href="ter.html">Terence</A>
	<td><a href="index.html">The Latin Library</A>
	<td><a href="classics.html">The Classics Page</A>
</TABLE>
</p>
</BODY>
</HTML>