<HTML><HEAD>
<TITLE>Locustae</TITLE>
</HEAD>
<BODY BACKGROUND="back4.jpg" BGCOLOR="#FFFFFF">
<BR>
<CENTER><FONT SIZE=5>LOCUSTAE VEL PIETAS IESUITICA </FONT></CENTER>
 <FONT Size=4>
<P>
<CENTER>ROGERO TOWNSHEND, EQUITI BARONI, MUSARUM OMNIUM PATRONO VERE NOBILI, MIHIQUE AMICISSIMO</CENTER>  
<P>
&nbsp;&nbsp;&nbsp;&nbsp;&nbsp;Magnum illud (optime Musarum pridem alumne, nunc patrone) imo plane maximum nobis vitium inest, altius naturae (penitus corruptae) defixum, et defossum, cum iniurias imo, et memori sub corde, beneficia summa tantum lingua, et primoribus vix labris repon imus. in illis retinendis quam tenaces, pertinaces! in his (praesertim divinis) quam lubrici, et prorsus elumbes! illa gentis Israeliticae tyrannide plusquam ferrea (ad vitae taedium) depressae in liberatatem vindicatio (proh Deus immortalis) qualis, quanta! Aegyptios, regemque adeo ipsum tumentem odiis ferocemque plurimis, cruentisque admodum plagis maceratos, quam lenes viderant, et humanos? maximos hostium exercitus (totumque adeo Aegypti robur) sine hoste devictos, sine ferro deletos conspexerant: fluctuum ipsi moenibus vallati, illos molibus depressos et demersos spectaverant: rupem sitientibus in flumina liquatam, solum esurientibus pane coelesti, epulisque instructissimis constratum, imo (ut nunc moris est) ferculis in cubitos coacervatis plane contectum degustarant. quam dubita tamen oblivione haec omnia prorsus evanuerunt! miracula sane magna, et stu penda; sed (ut nobis in proverbio est) non ad triduum durantia. id nobis hodie vitii est: celebris illa anni octogesimi octavi pugna, imo potius sine pugna victoria, penitus nobis excidit. hui! quam cito! vidimus Hispanos ante praelium ovantes, dictisque, imo scriptis <FONT FACE="Kadmos,Attika,Athenian,Sparta">&#167;pinik&#164;oiw</FONT> priusquam solverunt triumphantes: sed quod nos de Martio dicimus, rabie plusquam leonina mensem auspicari, abire vel agnella leniorem, id divino adiutorio classi Invictae contigit. quin et sulphurea quidem illa, Tartarea imo sane nullo unquam dae mone vel sperata machinatio divinis solum oculis patens, divina solum manu patefacta quam cito, quam prorsus intercidit! vix ulla (atque illa certe exesa, penitusque contempta) proditionis tam horrendae, liberationis tam stupendae monumenta restant. negant impu dentes Papistae, pernegant, eiurantque. quin et nos diem tanto beneficio illustrem quam pigri et enervosi ab illorum mendaciis, calumniisque vindicamus! ignoscent igitur mihi aequi iudices, si poetarum minimus scelerum omnium longe maximum, crassa (ut aiunt) Minerva <A HREF="notes.html#xxx"></A> contextum ad perpetuam Iesuiticae Pietatis memoriam, ad animos Britannorum excitandos, honoremque Deo Servatori restaurandum, in lucem emiserim.<BR>
&nbsp;&nbsp;&nbsp;&nbsp;&nbsp;  ignoscent alii, tu vero equitum nobilissime, aliquod fraterni, sive paterni potius genii vestigium agnosces, et vultu non illaeto munusculum accipies ab homonuculo,<BR><BLOCKQUOTE><BLOCKQUOTE><BLOCKQUOTE>
<P>
tuae dignitati devotissimo,<BR>
<BR>
  PHINEAS FLETCHER</BLOCKQUOTE></BLOCKQUOTE></BLOCKQUOTE>  
<P>
<CENTER> <HR> LOCUSTAE VEL PIETAS IESUITICA</CENTER>  <BLOCKQUOTE><BLOCKQUOTE>
<P>
<A NAME="1"></A>panditur inferni limen, patet intima Ditis <A HREF="trans.html#1"></A><BR>
  ianua, concilium magnum, Stygiosque Quirites<BR>
  accitos, rex ipse nigra in penetralia cogit.<BR>
  olli conveniunt, volitant umbrosa per auras<BR>
  numina, Tartareoque tumet domus alta senatu.&nbsp;&nbsp;&nbsp;&nbsp;<B><FONT Size=2>5</FONT></B><BR>
  confidunt, numeroque omnes subsellia iusto<BR>
  (concilium horrendum) insternunt, causamque fluendi<BR>
  intenti expectant. solio tum Lucifer alto<BR>
  insurgens, dictis umbras accendit amaris,<A HREF="notes.html#9"></A><BR>
  manesque increpitans cunctantes: "cernitis," inquit,&nbsp;&nbsp;&nbsp;&nbsp;<B><FONT Size=2>10</FONT></B><BR>
  "(coelo infensa cohors, exosa, expulsaque caelo)<BR>
  cernitis, ut superas mulcet Pax aurea gentes?<BR>
  bella silent, silet iniectis oppressa catenis<BR>
  inque Erebum frustra e terris redit exul Erinnys.<BR>
  divino interea resonant sacraria verbo, &nbsp;&nbsp;&nbsp;&nbsp;<B><FONT Size=2>15</FONT></B><BR>
  indomitus possessa tenet suggesta minister,<BR>
  et victus victorque novos vocat impiger hostes.<BR>
  et nunc ille minis stimulans, nunc laeta reponens,<BR>
  scite animos flectit monitis, et corda remulcet.<BR>
&nbsp;&nbsp;&nbsp;&nbsp;&nbsp;"quin etiam sancti vulgata scientia scripti&nbsp;&nbsp;&nbsp;&nbsp;<B><FONT Size=2>20</FONT></B><BR>
  invexit superos terris, et luce corusca<BR>
  dissolvit tenebras, noctemque excussit inertem. <BR>
  crescit in immensum Pietas, finesque recusat<BR>
  relligionis amor; fugit Ignorantia, lucis<BR>
  impatiens, fugit Impietas, artusque pudendos &nbsp;&nbsp;&nbsp;&nbsp;<B><FONT Size=2>25</FONT></B><BR>
  nuda Superstitio, et nunquam non devius Error.<BR>
  vim patitur, gaudetque trahi coeleste rapique<BR>
  imperium. quin et gentes emensa supremas,<BR>
  Virginiam (nostras, umbrae, tot secula sedes) <BR>
  aggreditur, mox Cocytum Stygiasque paludes &nbsp;&nbsp;&nbsp;&nbsp;<B><FONT Size=2>30</FONT></B><BR>
  tranabit, vix hunc nobis Acheronta relinquet.<BR>
&nbsp;&nbsp;&nbsp;&nbsp;&nbsp;"nos contra immemori per tuta silentia somno <BR>
  sternimur interea, et media iam luce supini<BR>
  stertentes, festam trahimus, pia turba, quietem.<BR>
  quod si animos sine honore acti sine fine laboris&nbsp;&nbsp;&nbsp;&nbsp;<B><FONT Size=2>35</FONT></B><BR>
  poenitet, et proni imperii regnique labantis<BR>
  nil miseret, positis flagris, odiisque remissis<BR>
  oramus veniam, et dextras praebemus inermes.<A HREF="notes.html#38"></A><BR>
  fors ille audacis facti, et iustae immemor irae,<BR>
  placatus, facilesque manus et foedera iunget.&nbsp;&nbsp;&nbsp;&nbsp;<B><FONT Size=2>40</FONT></B><BR>
  fors solito lapsos (peccati oblitus) honori<BR>
  restituet, coelum nobis soliumque relinquet.<BR>
  at me nulla dies animi, coeptique prioris<A HREF="notes.html#43"></A><BR>
  dissimilem arguerit: quin nunc rescindere coelum,<BR>
  et coniurato victricem milite pacem &nbsp;&nbsp;&nbsp;&nbsp;<B><FONT Size=2>45</FONT></B><BR>
  rumpere, ferventique iuvat miscere tumultu.<BR>
&nbsp;&nbsp;&nbsp;&nbsp;&nbsp;"quo tanti cecidere animi? quo pristina virtus<BR>
  cessit, in aeternam qua mecum irrumpere lucem<BR>
  tentastis, trepidumque armis perfringere coelum?<BR>
  nunc vero indecores felicia ponitis arma, &nbsp;&nbsp;&nbsp;&nbsp;<B><FONT Size=2>50</FONT></B><BR>
  et toties victo imbelles conceditis hosti.<BR>
  per vos, per domitas coelesti fulmine vires,<BR>
  indomitumque odium, proiecta resumite tela.<BR>
  dum fas, dum breve tempus adest, accendite pugnas,<BR>
  restaurite acies, fractumque reponite Martem. &nbsp;&nbsp;&nbsp;&nbsp;<B><FONT Size=2>55</FONT></B><BR>
  ni facitis, mox soli, et (quod magis urit) inulti<BR>
  aeternum (heu) vacuo flammis cruciabimur antro.<BR>
  ille quidem nulla, heu, nulla violabilis arte,<BR>
  securum sine fine tenet, sine milite regnum;<BR>
  a nullo petitur, nullo violatur ab hoste. &nbsp;&nbsp;&nbsp;&nbsp;<B><FONT Size=2>60</FONT></B><BR>
  competitur tamen, inque suis violabile membris  <BR>
  corpus habet: nunc o totis consurgite telis, <BR>
  qua patet ad vulnus nudum sine tegmine corpus,<BR>
  imprimite ultrices, penitusque recondite flammas.<BR>
  accelerat funesta dies, iam limine tempus &nbsp;&nbsp;&nbsp;&nbsp;<B><FONT Size=2>65</FONT></B><BR>
  insistit, cum nexa ipso cum vertice membra<BR>
  naturam induerint coelestem, ubi gloria votum<BR>
  atque animum splendor superent, ubi gaudia damno<BR>
  crescant, deliciaeque modum, finemque recusent.<BR>
  at nos supplicio aeterno, Stygiisque catenis &nbsp;&nbsp;&nbsp;&nbsp;<B><FONT Size=2>70</FONT></B><BR>
  compressi, flammis et vivo sulphure tecti<BR>
  perpetuas duro solvemus carcere poenas.<BR>
  hic anima, extremos iam tum perpesse dolores,<BR>
  maiores semper metuit, queriturque remotam,<BR>
  quam toto admisit praesentem pectore mortem; &nbsp;&nbsp;&nbsp;&nbsp;<B><FONT Size=2>75</FONT></B><BR>
  oraque caeruleas perreptans flamma medullas<BR>
  torquet anhela siti, fibrasque atque ilia lambit.<BR>
  mors vivit, moriturque inter mala mille superstes<BR>
  vita, vicesque ipsa cum morte, et nomina mutat<BR>
  cum vero nullum moriendi conscia finem &nbsp;&nbsp;&nbsp;&nbsp;<B><FONT Size=2>80</FONT></B><BR>
  mens reputat, cum mille annis mille addidit annos,<BR>
  praeteritumque nihil venturo detrahit aevum,<BR>
  mox etiam stellas, etiam superaddit arenas,<BR>
  iamque etiam stellas, etiam numeravit arenas;<BR>
  poena tamen damno crescit, per flagra, per ignes,&nbsp;&nbsp;&nbsp;&nbsp;<B><FONT Size=2>85</FONT></B><BR>
  per quicquid miserum est, praeceps ruit, anxia lentam<BR>
  provocat infelix mortem; si forte relabi<BR>
  possit, et in nihilum rursus dipersa resolvi.<BR>
  &nbsp;&nbsp;&nbsp;&nbsp;&nbsp;"aequemus meritis poenas, atque ultima passis <BR>
  plura tamen magnis exactor debeat ausis; &nbsp;&nbsp;&nbsp;&nbsp;<B><FONT Size=2>90</FONT></B><BR>
  Tartareis mala speluncis, vindictaque coelo<BR>
  deficiat. nunquam, nunquam crudelis inultos<BR>
  immeritosve Erebus capiet: meruisse nefandum<BR>
  supplicium medios inter solabitur ignes,<BR>
  et, licet immensos, factis superasse dolores. &nbsp;&nbsp;&nbsp;&nbsp;<B><FONT Size=2>95</FONT></B><BR>
  nunc agite, o proceres, omnesque effundite technas,<BR>
  consulite, imperioque alacres succurrite lapso."<BR>
&nbsp;&nbsp;&nbsp;&nbsp;&nbsp;dixerat, insequitur fremitus, trepidantiaque inter<BR>
  agmina submissae franguntur murmure voces.<BR>
  qualis ubi oceano mox praecipitandus Ibero &nbsp;&nbsp;&nbsp;&nbsp;<B><FONT Size=2>100</FONT></B><BR>
  immineat Phoebus, flavique ad litora Chami <BR>
  conveniunt, glomerantque per auras agmina muscae,<BR>
  fit sonitus; longo crescentes ordine turbae<BR>
  buccinulis voces acuunt, sociosque vocantes<BR>
  undas nube premunt; strepitu vicinia rauco &nbsp;&nbsp;&nbsp;&nbsp;<B><FONT Size=2>105</FONT></B><BR>
  completur, resonantque accensis litora bombis.<BR>
&nbsp;&nbsp;&nbsp;&nbsp;&nbsp;postquam animi posuere, sonique relanguit aestus, <BR>
  excipit Aequivocus, quo non astutior alter<A HREF="notes.html#108"></A><BR>
  Tartareos inter technas effingere patres.<BR>
  illi castra olim numero farcibat inerti, &nbsp;&nbsp;&nbsp;&nbsp;<B><FONT Size=2>110</FONT></B><BR>
  crescens in ventrem monachus, simul agmine iuncti<BR>
  tonsi ore, et tonsi lunato vertice fratres.<BR>
  at nunc felici auspicio Iesuitica princeps<BR>
  agmina ducebat, veteranoque omnia late<BR>
  depopulans, magnas passim infert milite clades. &nbsp;&nbsp;&nbsp;&nbsp;<B><FONT Size=2>115</FONT></B><BR>
  illum etiam pugnantem, illum admirata loquentem<BR>
  circuit et fremitu excepit plebs vana secundo.<BR>
  surgit, et haud laeto Aequivocus sic incipit ore:<BR>
&nbsp;&nbsp;&nbsp;&nbsp;&nbsp;"o pater, o princeps umbrarum, Erebique potestas,<BR>
  ut rebare, omnes nequicquam insumpsimus artes: &nbsp;&nbsp;&nbsp;&nbsp;<B><FONT Size=2>120</FONT></B><BR>
  nil tanti valuere doli. nihil omnibus actum<BR>
  magnorum impensis operum, verum omnia retro<BR>
  deterius ruere, inque bonum sublapsa referri.<BR>
&nbsp;&nbsp;&nbsp;&nbsp;&nbsp;"non secus adverso pictum tenet amne phaselum <BR>
  anchora, si funem aut mordaces fibula nexus &nbsp;&nbsp;&nbsp;&nbsp;<B><FONT Size=2>125</FONT></B><BR>
  solverit, atque illum prona trahit alveus unda.<BR>
  nec quenquam accusa, tentatum est quicquid aperta<BR>
  ut fieri, aut pressa potuit quod tectius arte.<BR>
  ille pater rerum, cui frustra obnitimur omnes<BR>
  (sed frustra iuvat obniti) vim magnus inanem &nbsp;&nbsp;&nbsp;&nbsp;<B><FONT Size=2>130</FONT></B><BR>
  discutit, et coelo fraudes ostendit aprico.<BR>
  quin soliti lento reges torpescere luxu,<BR>
  Palladiis nunc tecti armis, Musisque potentes,<BR>
  in nos per mediam meditantur praelia pacem.<BR>
  nec tamen aeternos obliti absiste timere &nbsp;&nbsp;&nbsp;&nbsp;<B><FONT Size=2>135</FONT></B><BR>
  unquam animos -- fessique ingentes ponimus iras? <BR>
  nec fas, non sic deficimus, nec talia tecum<BR>
  gessimus, in coelos olim tua signa sequuti.<BR>
  est hic, est vitae, et magni contemptor Olympi,<BR>
  quique oblatam animus lucis nunc respuat aulam, &nbsp;&nbsp;&nbsp;&nbsp;<B><FONT Size=2>140</FONT></B><BR>
  et domiti tantum placeat cui regia coeli.<BR>
  ne dubita, nunquam fractis haec pectora, nunquam<BR>
  deficient animis: prius ille ingentia coeli<BR>
  atria, desertosque aeternae lucis alumnos<BR>
  destituens, Erebum admigret noctemque profundam,&nbsp;&nbsp;&nbsp;&nbsp;<B><FONT Size=2>145</FONT></B><BR>
  et Stygiis mutet radianta lumina flammis.<BR>
  quod si acies, fractasque iterum supplere catervas<BR>
  est animus, sciteque malas dispergere fraudes,<BR>
  non ego consilii, armorum non futilis author.<BR>
  nec veteres frustra, genitor, revocabimus artes,&nbsp;&nbsp;&nbsp;&nbsp;<B><FONT Size=2>150</FONT></B><BR>
  sed nova, sed nulli prorsus speranda priorum<BR>
  aggredienda mihi conamina. non ego lentos<BR>
  nequicquam adstimulem fratres, alvumque sequentes<BR>
  distentam monachos: dum nox, dum plurima terris<BR>
  incumbens caligo animos sopivit inertes, &nbsp;&nbsp;&nbsp;&nbsp;<B><FONT Size=2>155</FONT></B><BR>
  non ingratus erat fratrum labor, omnia nobis<BR>
  artibus ignavis dederat secura, trahensque<BR>
  invisam coelo lucem, tenebrisve nitentem<BR>
  involvens, iam nube diem, iam nocte premebat.<BR>
&nbsp;&nbsp;&nbsp;&nbsp;&nbsp;"at nebulas postquam Phaebus dimovit inanes,&nbsp;&nbsp;&nbsp;&nbsp;<B><FONT Size=2>160</FONT></B><BR>
  Tartareae immisso patuerunt lumine sordes, <BR>
  nec patitur lucem miles desuetus apertam.<BR>
  nunc alio imbelles tempus supplere cohortes<BR>
  milite, et emeritos castris emittere fratres.<BR>
  nunc Iessuitarum sanctum prudentia numen &nbsp;&nbsp;&nbsp;&nbsp;<B><FONT Size=2>165</FONT></B><BR>
  arma, manusque placent: iuvat ipsum invadere coelum, <BR>
  sideraque haerentemque polo detrudere solem.<BR>
  iam mihi sacratos felici milite reges<BR>
  protrahere, atque ipsum coeli calcare tyrannum<BR>
  sub pedibus videor. nihil isto milite durum, &nbsp;&nbsp;&nbsp;&nbsp;<B><FONT Size=2>170</FONT></B><BR>
  nil sanctum, clausumque manet, quin oppida late<BR>
  praesidiis, urbesque tenent. iam limina regum,<BR>
  iamque adyta irrumpunt, vel mollibus intima blandi<BR>
  corda dolis subeunt, vel ferro et caede refringunt.<BR>
  hi vetulae fucum Romae, pigmentaque rugis &nbsp;&nbsp;&nbsp;&nbsp;<B><FONT Size=2>175</FONT></B><BR>
  aptantes, seros effoetae nuper amores<BR>
  conciliant, lapsumque decus formamque reponunt.  <BR>
  ni facerent (noctem coelique inamabile lumen<BR>
  testor) mox aliae sedes, nova regna per orbem<BR>
  exulibus quaerenda, soloque atque aethere pulsis:&nbsp;&nbsp;&nbsp;&nbsp;<B><FONT Size=2>180</FONT></B><BR>
  Cocytus tantum nobis Erebusque pateret.<BR>
  quin tu (magne pater) Stygias reclude cavernas,<BR>
  ac barathrum in terras Orcumque immitte profundum;<BR>
  insueti totum superi mirentur Avernum.<BR>
&nbsp;&nbsp;&nbsp;&nbsp;&nbsp;"hic solita infidis inspiret praelia Turcis; &nbsp;&nbsp;&nbsp;&nbsp;<B><FONT Size=2>185</FONT></B><BR>
  Sarmatas hic, gelidosque incendat Marte Polonos, <BR>
  Germanosque duces, hic reges inflet Iberos;<BR>
  regnorumque sitim, et nullo saturabile pectus<BR>
  imperio stimulet, diroque intorqueat aestu.<BR>
  ite foras, Stygiae (princeps iubet) ite catervae,&nbsp;&nbsp;&nbsp;&nbsp;<B><FONT Size=2>190</FONT></B><BR>
  vipereas inferte manus, serite arma per agros,<BR>
  et scelerum et foeti dispergite semina belli.<BR>
  ast ego Tarpeium Tiberina ad flumina patrem,<BR>
  conciliumque petam solus, mea regna, Latinum,<BR>
  murice vestitum, rubeoque insigne galero. &nbsp;&nbsp;&nbsp;&nbsp;<B><FONT Size=2>195</FONT></B><BR>
  mox scelere ingenti atque ingenti caede peracta<BR>
  regrediar, Stygiasque domus et inania late<BR>
  undique collectis supplebo regna colonis.<BR>
  at tu, magne pater, fluitantes contrahe manes,<BR>
  praecipitesque vias latosque extende meatus, &nbsp;&nbsp;&nbsp;&nbsp;<B><FONT Size=2>200</FONT></B><BR>
  ut patulo densum volitantes Orcus hiatu<BR>
  corripiat rabidus mentes, intusque recondat."<BR>
&nbsp;&nbsp;&nbsp;&nbsp;&nbsp;dixit, et illaeti perfracto limine Averni<BR>
  exiliit primus, lucemque invasit apertam.<BR>
  insequitur deforme Chaos, ruit omne barathrum, &nbsp;&nbsp;&nbsp;&nbsp;<B><FONT Size=2>205</FONT></B><BR>
  foeda, horrenda cohors. trepidant pallentia coeli<BR>
  lumina, et incerto tellus tremit horrida motu.<BR>
  ipse pater pronos laxatis Phaebus habenis <BR>
  praecipitat currus, et caelo territus exit.<BR>
  succedit nox umbrarum, coelumque relictum &nbsp;&nbsp;&nbsp;&nbsp;<B><FONT Size=2>210</FONT></B><BR>
  invadit, multaque premit caligine terras.<BR>
&nbsp;&nbsp;&nbsp;&nbsp;&nbsp;non secus Aeoliis emissi finibus Austri <BR>
  omnia corripiunt, terrasque undasque tumultu<BR>
  miscent; arboreos foetus, segetemque resectam<BR>
  turbine convellunt rapido, verruntque per auras.&nbsp;&nbsp;&nbsp;&nbsp;<B><FONT Size=2>215</FONT></B><BR>
  ast oculis longe moestus sua vota colonus <BR>
  insequitur, totoque trahit suspiria corde.<BR>
  senserat adventum, subitoque inferbuit aestu<BR>
  terra, odiisque tumet, foeto iam turgida bello,<BR>
  circum umbrae volitant, fraudesque et crimina spargunt.&nbsp;&nbsp;&nbsp;&nbsp;<B><FONT Size=2>220</FONT></B><BR>
&nbsp;&nbsp;&nbsp;&nbsp;&nbsp;hic gelidos semper nivibus glacieque Polonos<BR>
  exacuit, taciteque subit Iesuitica totus<BR>
  pectora, iamque dolos caedesque inspirat; at illa<BR>
  arripiunt avide flammas, notaeque per ossa<BR>
  discurrunt furiae, inque sinus inque ilia serpunt.&nbsp;&nbsp;&nbsp;&nbsp;<B><FONT Size=2>225</FONT></B><BR>
&nbsp;&nbsp;&nbsp;&nbsp;&nbsp;iamque in cognatos meditantur bella Suevos, <BR>
  Sarmaticasque ardent Romano adnectere gentes <BR>
  pontifici, et Graecas templis expellere leges. <BR>
  fictitam regis sobolem, consutaque belli<BR>
  crimina supponunt, vafri, mentitaque veris &nbsp;&nbsp;&nbsp;&nbsp;<B><FONT Size=2>230</FONT></B><BR>
  texunt, Sarmaticosque implent rumoribus agros.<BR>
  caedibus accrescit bellum, regnique medullis<BR>
  haeret inexpletum; semper nova praelia victus<BR>
  integrat, erubuere nives iam sanguine tinctae<BR>
  purpureo, et tepida solvuntur frigora caede. &nbsp;&nbsp;&nbsp;&nbsp;<B><FONT Size=2>235</FONT></B><BR>
  ast alii Graias olim cognomine terras<BR>
  Graias, Pieriis gratissima nomina Musis,<BR>
  nunc domitos tutus consedit Turca per agros.<BR>
  invisunt alacres bello loca foeta perenni,<BR>
  et tenero caedem inspirant et praelia regi. &nbsp;&nbsp;&nbsp;&nbsp;<B><FONT Size=2>240</FONT></B><BR>
  nunc oculo, nunc voce ferox, nunc fronte minatur,<BR>
  non epulis luxuve puer, non ille paterna<BR>
  desidia gaudet, sed bella, sed aspera cordi<BR>
  ira sedent, saevamque superbia Turcica mentem<BR>
  inflat, et ingentes volvit sub pectore motus. &nbsp;&nbsp;&nbsp;&nbsp;<B><FONT Size=2>245</FONT></B><BR>
  aut is linigeras aptabit classibus alas,<BR>
  aut galeas finget clypeosque, et (fulmina belli)<BR>
  tormenta, impositis strident incudibus aera.<BR>
  et nunc ille ferox Persas Asiamque rebellem<BR>
  subiciens, totum spirat de pectore Martem, &nbsp;&nbsp;&nbsp;&nbsp;<B><FONT Size=2>250</FONT></B><BR>
  exultansque animis multa se suscitat ira.<BR>
  heu quae Christicolis caedes, quam debita pestis<BR>
  imminet? heu quantus tanto timor instat ab hoste,<BR>
  ni tu, Christe, malum avertas, tu fulmina, Christe,<BR>
  dispergas, et vana manu conamina ludas? &nbsp;&nbsp;&nbsp;&nbsp;<B><FONT Size=2>255</FONT></B><BR>
&nbsp;&nbsp;&nbsp;&nbsp;&nbsp;interea toto dum bella seruntur in orbe,<BR>
  Italiam Aequivocus magnam et Tiberina fluenta<BR>
  adveniens intrat feralis moenia Romae.<BR>
  nec mora, nota subit mitrati tecta tyranni,<BR>
  quaque incedit ovans, adytisque vagatur opacis, &nbsp;&nbsp;&nbsp;&nbsp;<B><FONT Size=2>260</FONT></B><BR>
  insperata Erebo vel aperto crimina sole <BR>
  gaudet ubique tuens, messemque expectat opimam.<BR>
  dicite, Pierides, quis nunc tenet Itala primus<BR>
  arva? quibus tandem gradibus, quo principe reges<BR>
  exuit, et pingues aptans sibi Roma cucullos &nbsp;&nbsp;&nbsp;&nbsp;<B><FONT Size=2>265</FONT></B><BR>
  subiicitur raso modo facta sororcula fratri?<BR>
  siccine decrepiti puerascunt tempore mores,<BR>
  pontifice Augustum ut mutent, monachoque monarchum?<BR>
&nbsp;&nbsp;&nbsp;&nbsp;&nbsp;postquam res Latii totum porrecta per orbem <BR>
  creverat, et terras urbi subiecerat uni, &nbsp;&nbsp;&nbsp;&nbsp;<B><FONT Size=2>270</FONT></B><BR>
  substitit, et iusto librata in pondere sedit,&nbsp;<BR>
  at mox prona ruens, in se conversa, relabi<BR>
  coepit, et effoetam vix iam, vix sustinet urbem.<BR>
  haud secus alternis crescentes fluctibus undae <BR>
  incedunt, facilesque Actae superantia clivos &nbsp;&nbsp;&nbsp;&nbsp;<B><FONT Size=2>275</FONT></B><BR>
  aequora prorepunt tacite, mox litora complent,<BR>
  subiectasque procul despectant vertice terras:<BR>
  iamque viarum incerta haerent, mox prona recedunt,<BR>
  defervensque undis paulatim in se ipse residit<BR>
  Nereus, et nulli noto caput abdidit alveo.< &nbsp;&nbsp;&nbsp;&nbsp;<B><FONT Size=2>280</FONT></B><BR>
  interea patrum manibus coelestia passim<BR>
  semina sparguntur, surgit cum foenore campis<BR>
  laeta seges, plenisque albescunt messibus arva.<BR>
  at simul hirsutis horrebat carduus agris,<BR>
  et tribuli loliique nemus, simul aspera lappae &nbsp;&nbsp;&nbsp;&nbsp;<B><FONT Size=2>285</FONT></B><BR>
  sylva, et lethaeos operata papavera somnos.<BR>
  quippe hominum coelique hostis, dum membra colonis <BR>
  fessa quies laxat, tritico vilemque faselum <BR>
  miscuit infestus, viciasque aspersit inanes.<BR>
  mirantur lolium agricolae, mirantur avenas, &nbsp;&nbsp;&nbsp;&nbsp;<B><FONT Size=2>290</FONT></B><BR>
  mortiferasque horrent mediis in messibus herbas.<BR>
&nbsp;&nbsp;&nbsp;&nbsp;&nbsp;quin etiam imperio Christi Pro-christus eodem <BR>
  parvus adhuc, claususque utero succrevit opaco;<BR>
  iamque vias trudens tentaverat, integra Romae<BR>
  auspicia impediunt, ausisque ingentibus obstant.&nbsp;&nbsp;&nbsp;&nbsp;<B><FONT Size=2>295</FONT></B><BR>
  at Latiis postquam imperium segnesceret arvis,<BR>
  inque Bisantinas sensim concederet urbes,<BR>
  exilit, et iusto prodit iam firmior aevo.<BR>
  mox etiam laxis paulatim assuetus habenis,<BR>
  Mauricio scelere extincto, duce et auspice Phoca, &nbsp;&nbsp;&nbsp;&nbsp;<B><FONT Size=2>300</FONT></B><BR>
  excutit aurigam, inque rotas succedit inanes.<BR>
  et nunc rasorum longus producitur ordo<BR>
  pontificum, magicaque rudem, Stygiaque popellum<BR>
  arte ligans, Itala solus dominatur in aula.<BR>
  iamque furens animis, et torquens fulmina, sceptrum&nbsp;&nbsp;&nbsp;&nbsp;<B><FONT Size=2>305</FONT></B><BR>
  Paulus habet, clavesque manu violentus inanes <BR>
  proiiciens Petri, gladio succinctus acuto<BR>
  intonat, et longe distantes territat urbes.<BR>
  stulte, quid aeterni crepitantia fulmina patris,<BR>
  coelestesque minas, et non imitable numen &nbsp;&nbsp;&nbsp;&nbsp;<B><FONT Size=2>310</FONT></B><BR>
  ignibus, ah, fatuis simulas? Venetosque sagaces, <BR>
  et non fictitio terrendos igne Britannos <BR>
  exagitas? ast hi contra, cum debita poscunt<BR>
  tempora (non illi voces, verbosaque chartae<BR>
  fulmina) tela alacres, verasque in moenia Romae &nbsp;&nbsp;&nbsp;&nbsp;<B><FONT Size=2>315</FONT></B><BR>
  incutient flammas, carnesque et viscera mandent.<BR>
&nbsp;&nbsp;&nbsp;&nbsp;&nbsp;arma foris regum meretrix vetula, arma dolosque <BR>
  exercet, Circaea domi sed carmina et artes<BR>
  infandas magicis dirum miscendo susurris.<BR>
  at cum feralis languet saturata libido, &nbsp;&nbsp;&nbsp;&nbsp;<B><FONT Size=2>320</FONT></B><BR>
  in facies centum, centum in miracula rerum<BR>
  corpora Lethaeo transformat adultera cantu.<BR>
  aut asini fiunt, vulpesve, hirtive leones,<BR>
  atque lupi, atque sues, atque exosae omnibus hydrae.<BR>
  illi capta quidem dextro, sed acuta sinistro  &nbsp;&nbsp;&nbsp;&nbsp;<B><FONT Size=2>325</FONT></B><BR>
  lumine, deformis caecae Ignorantia portae<BR>
  excubat, et nebulis aditus et limen opacat.<BR>
  filius huic Error comes assidet; ille vagantes<BR>
  excipit hospitio, et longis circum undique ducit<BR>
  porticibus, veterumque umbras simulacraque rerum &nbsp;&nbsp;&nbsp;&nbsp;<B><FONT Size=2>330</FONT></B><BR>
  mirantes variis fallit per inania ludis.<BR>
  intrantem prensat mores venerata vetustos<BR>
  stulta Superstitio, properanteque murmura voce<BR>
  praecipitans, voti superos precibusque fatigat.<BR>
&nbsp;&nbsp;&nbsp;&nbsp;&nbsp;interius Scelus imperitat, foecundaque regnant &nbsp;&nbsp;&nbsp;&nbsp;<B><FONT Size=2>335</FONT></B><BR>
  flagitia, et mentes trudunt, rapiuntque nefandas.<BR>
  inficit hic coelos audax, Christumque venerans<BR>
  porrigit immistis regi sacra tanta cicutis.<BR>
  lethalem ille deum, atque imbutam morte salutem<BR>
  ore capit, multoque lavat peccata veneno. &nbsp;&nbsp;&nbsp;&nbsp;<B><FONT Size=2>340</FONT></B><BR>
  hic clavos, virgasque, crucemque, tua (optime Iesu)<BR>
  supplicia, hastamque innocuo sub corde refixam,<BR>
  hic truncum, hic saxum (saxo contemptior ipso)<BR>
  propitium implorat supplex, Stygiisque ululantes<BR>
  speluncis flexo veneratur poplite manes. &nbsp;&nbsp;&nbsp;&nbsp;<B><FONT Size=2>345</FONT></B><BR>
  <A NAME="346"></A>hic Cereri et fluido procumbit stultus Iaccho,  <BR>
  quosque colit vorat ipse deos, et numina plenus<BR>
  (ah scelus!) abscondit venis, alvoque reponit.<BR>
  hic caligantes, coelum execratus apertum,<BR>
  te magicos, Iesu, te immitens sagus in ignes, &nbsp;&nbsp;&nbsp;&nbsp;<B><FONT Size=2>350</FONT></B><BR>
  umbras imperiis audax, Stygiumque nefando<BR>
  ore Iovem, totumque vocat de sedibus Orcum.<BR>
  Romulidum ille patrum, primaeque haud immemor urbis, <BR>
  et fovet ipse lupas, atque ipse fovetur ab illis.<BR>
  hic sobolem impurus prohibens castosque hymenaeos,&nbsp;&nbsp;&nbsp;&nbsp;<B><FONT Size=2>355</FONT></B><BR>
  ah, pathicos ardet pueros, et mascula turpis<BR>
  scorta alit; (heu facinus terris coeloque pudendum<BR>
  ausus!) purpureo quin mox pater ille galero<BR>
  emeritos donat, proceresque, oviumque magistros<BR>
  esse iubet, mox dura pater Musisque tremenda &nbsp;&nbsp;&nbsp;&nbsp;<B><FONT Size=2>360</FONT></B><BR>
  laudat, et incestis tutatur crimina Musis.<BR>
&nbsp;&nbsp;&nbsp;&nbsp;&nbsp;nec requies, fervent nova crimina, fervet honorum <BR>
  nummorumque infanda sitis; tument improba fastu<BR>
  conculcans stratos immensa superbia reges.<BR>
  venerat huc, laetusque animi vetera agmina lustrans&nbsp;&nbsp;&nbsp;&nbsp;<B><FONT Size=2>365</FONT></B><BR>
  Aequivocus falsi subiit penetralia Petri.<BR>
  quem super Anglorum rebus, Venetoque tumultu<BR>
  ardentem curae, et semper nova damna coquebant.<BR>
  huic Stygias sub corde faces, omnesque nefando<BR>
  pectore succendit furias, ille improbus ira &nbsp;&nbsp;&nbsp;&nbsp;<B><FONT Size=2>370</FONT></B><BR>
  concilium vocat. agglomerant imberbia fratrum<BR>
  agmina, concurrunt veteranis ordine longo<BR>
  insignes ducibus Iesuitae, animisque parati<BR>
  sive dolo libeat seu Marti fidere aperto<BR>
  duscumbunt, sedet in mediis diademate Paulus &nbsp;&nbsp;&nbsp;&nbsp;<B><FONT Size=2>375</FONT></B><BR>
  tempora praefulgens triplici, vultuque dolorem. <BR>
  praefatus, sic tandem iras atque ora resolvit:<BR>
&nbsp;&nbsp;&nbsp;&nbsp;&nbsp;"nil pudet incepto victos desistere? fessos <BR>
  deficere, extremoque fere languere sub actu,<BR>
  nec posse instantem Romae differre ruinam? &nbsp;&nbsp;&nbsp;&nbsp;<B><FONT Size=2>380</FONT></B><BR>
  fata vetant: mene incertis concedere fatis?<BR>
  inclusus latebris monachus tot vertere praedas,<BR>
  tot potuit patri Romano avellere gentes?<BR>
  ast ego, quem strato venerantur corpore, sacris<BR>
  blanda etiam pedibus libantes oscula reges, &nbsp;&nbsp;&nbsp;&nbsp;<B><FONT Size=2>385</FONT></B><BR>
  quem superi, quem terra tremit manesque profundi,<BR>
  qui solio Christi assideo, Christo aemulus ipsi,<BR>
  tot mala quotidie, et semper crescentia inultus<BR>
  damna fero: et quisquam Romanum numen adoret?<BR>
  aut vigiles supplex munus suspendat ad aras? &nbsp;&nbsp;&nbsp;&nbsp;<B><FONT Size=2>390</FONT></B><BR>
  iam Veneti iuga detrectant, et iussa superbi<BR>
  destituunt, Batavus nulla revocabilis arte<BR>
  effugit, longeque escas laqueosque recusat.<BR>
  Gallia tot compressa malis, tot cladibus acta<BR>
  deficit, et iam dimidia plus parte recessit. &nbsp;&nbsp;&nbsp;&nbsp;<B><FONT Size=2>395</FONT></B><BR>
  ille Navarrena infelix ex arbore ramus<A HREF="notes.html#396"></A><BR>
  (exosum genus, et divis hostile Latinis)<BR>
  quanquam oculos fingens placidos, vultusque serenat,<BR>
  aggerat ingentem memori sub corde dolorem.<BR>
&nbsp;&nbsp;&nbsp;&nbsp;&nbsp;"et velut ille fame et vinclis infractus ahenis, &nbsp;&nbsp;&nbsp;&nbsp;<B><FONT Size=2>400</FONT></B><BR>
  oblitusque leo irarum, caudamque remulcens<BR>
  porrectas manibus captabit leniter escas,<BR>
  si semel insueto saturaverit ora cruore,<BR>
  mox soliti redeunt animi, fremit horridus ira,<BR>
  vincula mox et claustra vorat, rapit ore cruento &nbsp;&nbsp;&nbsp;&nbsp;<B><FONT Size=2>405</FONT></B><BR>
  custodem, et primas domitor lacer imbuit iras.<BR>
  quid referam tota divisos mente Britannos, <BR>
  quos neque blanditiae molles, non aspera terrent<BR>
  iurgia, non ipsos sternentia fulmina reges?<BR>
  heu sobolem invisam, et fatis maiora Latinis &nbsp;&nbsp;&nbsp;&nbsp;<B><FONT Size=2>410</FONT></B><BR>
  fata Britannorum! centum variata figuris<BR>
  proditio flammis, ferroque, atroque veneno<BR>
  nil agit: insensum detorquet vulnera numen.<BR>
  nil Hispana iuvat pubes, nil maxima classis: <BR>
  quam tellus stupuit, stupuit Neptunus euntem, &nbsp;&nbsp;&nbsp;&nbsp;<B><FONT Size=2>415</FONT></B><BR>
  miratus liquidum sylvescere pinibus aequor!<BR>
  quin toto disiecta mari fugit aequore prono,<BR>
  iamque relaxatos immittens navita funes,<BR>
  increpitat ventos properans, Eurosque morantes.<BR>
  tot precibus properat aegre, frustraque redempta.&nbsp;&nbsp;&nbsp;&nbsp;<B><FONT Size=2>420</FONT></B><BR>
  quid laeti tulit illa dies, qua sidus Elisae<BR>
  occidit, et longo solvit e Roma dolore!<BR>
  occidit illa quidem, qua nullam Roma cruentam<BR>
  nostra magis vidit, faustamve Britannia stellam.<BR>
  sed simul exoritur, quem nos magis omnibus unum &nbsp;&nbsp;&nbsp;&nbsp;<B><FONT Size=2>425</FONT></B><BR>
  horremus, gelida consurgens Phoebus ab Arcto,<BR>
  quem Pallas, quem Musae omnes comitantur euntem;<BR>
  Pax simul incedit laeto Saturnia vultu,<BR>
  lora manu laxans, trahitur captiva catenis<BR>
  Barbaries, positoque gemens Bellona flagello. &nbsp;&nbsp;&nbsp;&nbsp;<B><FONT Size=2>430</FONT></B><BR>
  non me nequicquam iunctum uno foedere triplex<BR>
  imperium terret, terret fatale Iacobi,<BR>
  nec frustra impositam luctantis ab omine nomen.<A HREF="notes.html#433"></A><BR>
  quin similis patri soboles inimica Latino<BR>
&nbsp;&nbsp;&nbsp;&nbsp;&nbsp;nomina pontifici assumens, radiante superbos &nbsp;&nbsp;&nbsp;&nbsp;<B><FONT Size=2>435</FONT></B><BR>
  Henricos puer et Fredericos exprimit ore.<A HREF="notes.html#436"></A><BR>
  nunc et equos domitare libet, spumantiaque ora<BR>
  colligere in nodum, sinuosaque flectere colla,<BR>
  et teneris hastam iam nunc iactare lacertis.<BR>
  quin etiam ille minor, sed non minus ille timendus&nbsp;&nbsp;&nbsp;&nbsp;<B><FONT Size=2>440</FONT></B><BR>
  Carolus, haud laeto turbat nos omine, cuius<BR>
  mortiferam accepit primo sub nomine plagam<BR>
  Roma, et lethali languens in vulnere, lenta<BR>
  peste cadit, certamque videt moribunda ruinam.<BR>
  <A NAME="445"></A>illa etiam inferior sexu, non pectore, terret,  &nbsp;&nbsp;&nbsp;&nbsp;<B><FONT Size=2>445</FONT></B><BR>
  quae reducem nobis foecundam ostentat Elisam,<BR>
  invisum, maius fatis ac cladibus auctum<BR>
  nomen, et invictam spondens post praelia pacem.<BR>
  nec me vanus agit terror, quippe illius ore<BR>
  praevideo multas nobis, nisi fallor, Elisas. &nbsp;&nbsp;&nbsp;&nbsp;<B><FONT Size=2>450</FONT></B><BR>
&nbsp;&nbsp;&nbsp;&nbsp;&nbsp;"quae mihi spes ultra? vel me praesaga mali mens <BR>
  abstulit, et veris maiora pavescere iussit,<BR>
  vel calamo pater et Musis, sed filius armis<BR>
  sternet, et extremis condet mea moenia flammis.<BR>
  &nbsp;&nbsp;&nbsp;&nbsp;&nbsp;"hei mihi! sidereae turres, tuque aemula coeli &nbsp;&nbsp;&nbsp;&nbsp;<B><FONT Size=2>455</FONT></B><BR>
  urbs, antiqua deum sedes, reginaque terrae,<BR>
  quam lana Assyrio pingit fucata veneno,<A HREF="notes.html#457"></A><BR>
  quam vestes auro stellasque imitante pyropo<A HREF="notes.html#458"></A><BR>
  illusae decorant, ostro coccoque pudentes,<BR>
  cui tantum de te licuit? quae dextera sacras &nbsp;&nbsp;&nbsp;&nbsp;<B><FONT Size=2>460</FONT></B><BR>
  dilacerare arces potuit? quo numine turres<BR>
  deiicere, ingentique vias complere ruina?"<BR>
&nbsp;&nbsp;&nbsp;&nbsp;&nbsp;conticuit: tristisque diu stupor omnibus ora<A HREF="trans.html#463"></A><BR>
  defixit, mistoque sinus premit ira dolore.<BR>
  ut rediere animi, strepitus, iunctaeque querelis&nbsp;&nbsp;&nbsp;&nbsp;<B><FONT Size=2>465</FONT></B><BR>
  increbuere minae: dolor iras, ira dolorem<BR>
  aggerat, alternisque incendunt pectora flammis.<BR>
  tota minis mistoque fremunt subsellia luctu.<BR>
 &nbsp;&nbsp;&nbsp;&nbsp;&nbsp; at sonitus inter medios, et maximus aevo <BR>
  et sceptris Iesuita potens, cui caetera parent &nbsp;&nbsp;&nbsp;&nbsp;<B><FONT Size=2>470</FONT></B><BR>
  agmina, consurgens ultro sese obtulit: illo<BR>
  conspecto siluere omnes, atque ora tenebant <BR>
  affixi. verba Aequivocus versuta loquenti<BR>
  suggerit, et cordi custos orique residit.<BR>
&nbsp;&nbsp;&nbsp;&nbsp;&nbsp;"o pater, o hominum princeps, o maxime divum&nbsp;&nbsp;&nbsp;&nbsp;<B><FONT Size=2>475</FONT></B><BR>
  conditor, haud minor ipse Deo, iam parva caduco<BR>
  spes superest regno, neque te sententia fallit:<BR>
  moenia praecipitem spondent sublapsa ruinam.<BR>
  nulla igitur lacrymis tempus, quin ocyus omnes<BR>
  sarcimus veteres, aliasque reponimus arces. &nbsp;&nbsp;&nbsp;&nbsp;<B><FONT Size=2>480</FONT></B><BR>
  quid prohibet quin arte diu tua Roma supersit,<BR>
  qua vel nunc superest? fatum sibi quisque supremum est,<BR>
  et sortis faber ipse suae. nunc, optime, nostram<BR>
  qua fieri possit paucis, pater, accipe mentem.<A HREF="notes.html#484"></A><BR>
&nbsp;&nbsp;&nbsp;&nbsp;&nbsp;"ut qui armis hostile parat rescindere vallum, &nbsp;&nbsp;&nbsp;&nbsp;<B><FONT Size=2>485</FONT></B><BR>
  non ubi confertis armantur moenia turmis,<BR>
  aut altis cinguntur aquis, sed qua aggere raro,<BR>
  atque humiles tenui muros cinxere corona,<BR>
  irruit, incautamque malis premit artibus urbem,<BR>
  non secus infirmi nutantia pectora sexus &nbsp;&nbsp;&nbsp;&nbsp;<B><FONT Size=2>490</FONT></B><BR>
  blanditiis tentanda, doloque adeunda procaci.<BR>
  in tenui labor, at lucrum non tenue sequetur.<A HREF="notes.html#492"></A><BR>
  vincitur, et vincit citius; cito foemina discit<BR>
  errores, sciteque docet: gremio illa virili<BR>
  infusa, et niveis cunctantem amplexa lacertis, &nbsp;&nbsp;&nbsp;&nbsp;<B><FONT Size=2>495</FONT></B><BR>
  blanda sinus leviter molles et pectora vellit,<BR>
  mox domitae imperitat menti, bibit ille venenum,<BR>
  et rapit errores animo, penitusque recondit.<BR>
  qui toties septus, toties invictus ab hoste<BR>
  consitit, armatum qui dente atque ungue leonem &nbsp;&nbsp;&nbsp;&nbsp;<B><FONT Size=2>500</FONT></B><BR>
  Manoides dextra impavidus lacerabat inermi,<A HREF="notes.html#501"></A><BR>
  pellicis in gremio crinem roburque relinquens,<BR>
  foeminea infelix (nullis superandus ab armis)<BR>
  arte, sine ense iacet, sine vi, sine vulnere victus.<BR>
  his, pater, haud levibus visum est praeludere telis.&nbsp;&nbsp;&nbsp;&nbsp;<B><FONT Size=2>505</FONT></B><BR>
  et quoniam illecebris flecti frangive recusat<BR>
  vi Batavus, technis subeundus, et arte domandus.<BR>
&nbsp;&nbsp;&nbsp;&nbsp;&nbsp;"apta nec ansa deest: manet illic forte, scholisque<A HREF="trans.html#508"></A><BR>
  imperitat vafri ingenii fideique labantis<BR>
  Arminius, quem magna stupet sequiturque caterva,<A HREF="notes.html#510"></A>&nbsp;&nbsp;&nbsp;&nbsp;<B><FONT Size=2>510</FONT></B><BR>
  amphibium genus, et studiis hostile quietis.<BR>
  hi suetis stimulandi odiis, scitisque fovendi<BR>
  laudibus ac donis onerandi, rebus Iberis<BR>
  ut faveant, sceptrum Hispano obsequiumque reponant.<BR>
&nbsp;&nbsp;&nbsp;&nbsp;&nbsp;"Proximus in Gallos labor et, quos agmine pleno<A HREF="trans.html#515"></A>&nbsp;&nbsp;&nbsp;&nbsp;<B><FONT Size=2>515</FONT></B><BR>
  aversos, iterum ad Romam matremque reducam.<BR>
  Parisios vobis facile succidere flores,<BR>
  liliaque Hispano dabimus calcandi leoni;<BR>
  et trunca, ad solitum decusso vertice morem,<BR>
  stemmata radicemque arvis transferre Granatis. &nbsp;&nbsp;&nbsp;&nbsp;<B><FONT Size=2>520</FONT></B><BR>
  ille Navarrena infelix ex arbore planta<BR>
  ense recidenda est, flammisque urenda supremis.<BR>
  dumque tener flectique potest, nescitque reniti<BR>
  surculus, in truncum mox immittatur Iberum.<BR>
  oblitus primi Hispanum propagine succum &nbsp;&nbsp;&nbsp;&nbsp;<B><FONT Size=2>525</FONT></B><BR>
  imbibat, Hispanis excrescant germina ramis.<BR>
  quin modo qui secta viduus manet arbore ramus,<BR>
  Hispano discat, si fas, inolescere libro,<A HREF="notes.html#528"></A><BR>
  et duplex pietas duplicato crescat amore.<BR>
&nbsp;&nbsp;&nbsp;&nbsp;&nbsp;"hic tragicae prologus scenae: maiora paramus,<A HREF="trans.html#530"></A> &nbsp;&nbsp;&nbsp;&nbsp;<B><FONT Size=2>530</FONT></B><BR>
  non facinus vulgare sero, quod nulla tacebit,<BR>
  credet nulla dies, magnum populisque tremendum<BR>
  omnibus incepto. nequicquam verba minasque<BR>
  conterimus, nequicquam artes proiecimus omnes:<BR>
  tempora nos urgent mortis suprema, supremum &nbsp;&nbsp;&nbsp;&nbsp;<B><FONT Size=2>535</FONT></B><BR>
  tendandum scelus est. tollatur quicquid iniqui<BR>
  obstiterit. nec te larvati nomen honesti<BR>
  terreat aut sceleris; quin tu moderator honesti,<BR>
  regula tu iusti. per fas, pater optime, nobis<BR>
  perque nefas tentanda via est, qua frangere duros&nbsp;&nbsp;&nbsp;&nbsp;<B><FONT Size=2>540</FONT></B><BR>
  possimus, Latiumque ipsis inferre Britannis.<BR>
  illi hostes, illi telisque dolisque petendi,<BR>
  vindicatam reliqui tantam videantque, tremantque.<BR>
  nec mihi mens solum gelidis auferre cicutis<BR>
  aut armis regem, cultrove invadere: magnum, &nbsp;&nbsp;&nbsp;&nbsp;<B><FONT Size=2>545</FONT></B><BR>
  sed prius auditum est facinus. certissimus ultor<BR>
  et sceptris odiisque puer succedet avitis.<BR>
  sed regem pariter, pariterque inflexile semen,<BR>
  sed proceres, patresque equitesque et quicquid ubique<A HREF="notes.html#549"></A><BR>
  prudentis vulgi est, ictu truncabimus uno. &nbsp;&nbsp;&nbsp;&nbsp;<B><FONT Size=2>550</FONT></B><BR>
  quin domitos sine telo omnes, sine vulnere victos<BR>
  flagitio, pater, una uno dabit hora Britannos.<BR>
  qua facere id possim, paucis adverte, docebo.<BR>
&nbsp;&nbsp;&nbsp;&nbsp;&nbsp;"stat bene nota domus, saxo constructo vetusto,<A HREF="notes.html#554"></A><A HREF="trans.html#554"></A><BR>
  marmore caelato, et Pariis formosa columnis, &nbsp;&nbsp;&nbsp;&nbsp;<B><FONT Size=2>555</FONT></B><BR>
  qua celebris Thamo generatus et Iside nympha<A HREF="notes.html#556"></A><BR>
  Thamesis inflexo Ludduni moenia fluctu<BR>
  alluit, ingentemque excurrere moenibus urbem,<BR>
  crescentesque videt semper splendescere turres.<BR>
  quaque Austros patulis immittit aperta fenestris,<A HREF="notes.html#560"></A>&nbsp;&nbsp;&nbsp;&nbsp;<B><FONT Size=2>560</FONT></B><BR>
  fronte superba alte submissas despicit undas.<BR>
 &nbsp;&nbsp;&nbsp;&nbsp;&nbsp; "huc fluere, et primis omnes concurrere regnis<BR>
  et proceres terrae et patres plebemque Britannae.<BR>
  ipse etiam primum tota cum prole senatum<BR>
  regina simul ingreditur comitante Iacobus.<BR>
&nbsp;&nbsp;&nbsp;&nbsp;&nbsp;"hic lapsos revocant mores, Romaeque cruentas<A HREF="trans.html#565"></A> &nbsp;&nbsp;&nbsp;&nbsp;<B><FONT Size=2>565</FONT></B><BR>
  imponunt leges, et poenas sanguine poscunt.<BR>
  at latebrae subter caecae magnisque cavernae<A HREF="notes.html#567"></A><BR>
  excurrunt spatiis, multo loca foeta Lyaeo.<BR>
  his tacite nitrum et viventia sulphura tectis &nbsp;&nbsp;&nbsp;&nbsp;<B><FONT Size=2>570</FONT></B><BR>
  subiiciam, Stygioque implebo pulvere sedes.<BR>
&nbsp;&nbsp;&nbsp;&nbsp;&nbsp;"ut numero primum crescunt subsellia iusto,<A HREF="trans.html#572"></A><BR>
  et semel intumuit pleno domus alta senatu,<BR>
  tecta ruam: iuvat horrendos procul aure fragores<BR>
  excipere, et mistas latoribus aere leges &nbsp;&nbsp;&nbsp;&nbsp;<B><FONT Size=2>575</FONT></B><BR>
  correptas spectare. iuvat semusta virorum<BR>
  membra, omnesque supra volitantes aethere reges<BR>
  cernere: rupta gemet tellus, et territa coeli<BR>
  dissilient spatia, ast alto se gurgite praeceps<BR>
  Thamisis abscondet, mirabitur aethera Pluto,<A HREF="notes.html#580"></A>&nbsp;&nbsp;&nbsp;&nbsp;<B><FONT Size=2>580</FONT></B><BR>
  et trepidi fugient immisso lumine manes."<BR>
  dixerat. applaudunt omnes, magis omnibus ipse<BR>
  consilium laudat sanctus pater, ipse labantis<BR>
  patronum Romae laeto sic ore salutat:<BR>
  "dii patribus fausti semper, cultique Latinis, &nbsp;&nbsp;&nbsp;&nbsp;<B><FONT Size=2>585</FONT></B><BR>
  non omnino tamen moriturae moenia Romae<BR>
  deseritis, tales cum animos, et tanta tulistis<BR>
  pectora. iam versis Latium florescere fatis<BR>
  aspicio, effoetamque iterum iuvenescere Romam.<BR>
&nbsp;&nbsp;&nbsp;&nbsp;&nbsp;"ast ego quas tandem laudes pro talibus ausis,<A HREF="trans.html#590"></A> &nbsp;&nbsp;&nbsp;&nbsp;<B><FONT Size=2>590</FONT></B><BR>
  quae paria inveniam? quin tu mox aureus aede<BR>
  stabis, victrici succinctus tempora lauro.<BR>
  ipse ego marmoreas, meritis pro talibus, aras<BR>
  adiiciam, ipse tibi vota, et pia thura frequenter<BR>
  imponam, et summos iam nunc meditabor honores. &nbsp;&nbsp;&nbsp;&nbsp;<B><FONT Size=2>595</FONT></B><BR>
  &nbsp;&nbsp;&nbsp;&nbsp;&nbsp;"salve praesidium fidei columenque Latinae:<BR>
  incipe iam coelo assuesci, stellasque patentes<BR>
  ingreditor, manibusque coli iam disce supinis."<BR>
&nbsp;&nbsp;&nbsp;&nbsp;&nbsp;interea Aequivocus manes atque infima Ditis<BR>
  regna petens magnis Erebum rumoribus implet, &nbsp;&nbsp;&nbsp;&nbsp;<B><FONT Size=2>600</FONT></B><BR>
  inventum facinus, cuius caelumque solumque<BR>
  atque umbras pudeat steriles, quod cuncta, quod ipsas<BR>
  vicerat Eumenidas, totoque a crimine solvat.<BR>
&nbsp;&nbsp;&nbsp;&nbsp;&nbsp;at Iesuita memor sceleris, coeptique nefandi, <BR>
  lucifugae devota Iovi patrique Latino &nbsp;&nbsp;&nbsp;&nbsp;<B><FONT Size=2>605</FONT></B><BR>
  pectora de tota excerpit lectissima gente,<BR>
  digna quidem proles Itala de matre Britanna. &nbsp;<BR>
  hic dirum a facibus certo trahit omine nomen, <BR>
  ille hyemes referens, magnos portenderat imbres, <BR>
  raptaque perpetua minitatur lumina nocte. &nbsp;&nbsp;&nbsp;&nbsp;<B><FONT Size=2>610</FONT></B><BR>
  hic trahit a fossis, raucis hic nomina corvis. <BR>
  his Iesuita nefas aperit, totumque recludens<BR>
  consilium, horrendisque ligans Acherontica diris<BR>
  vota, truces ipso caedes obsignat Iesu.<BR>
  &nbsp;&nbsp;&nbsp;&nbsp;&nbsp;iamque illi, ruptae media inter viscera matris, &nbsp;&nbsp;&nbsp;&nbsp;<B><FONT Size=2>615</FONT></B><BR>
  accelerant, duros (agrestia tela) ligones<BR>
  convectant, Orco vicini, dirius Orco<BR>
  infodiunt alte scelus, interiusque recondunt.<BR>
  dumque operi incumbunt alacres, crescuntque ruinae,<BR>
  nescio quos multa visi sub nocte susurros &nbsp;&nbsp;&nbsp;&nbsp;<B><FONT Size=2>620</FONT></B><BR>
  percipere, et tenui incertas cum murmure voces.<BR>
  vicinos illi manes, Erebumque timentes<BR>
  diffugiunt trepidi, refluunt cum sanguine mentes.<BR>
  iamque umbris similes ipsi vitantur, ut umbrae,<BR>
  et vitant, ipsique timent, ipsique timentur. &nbsp;&nbsp;&nbsp;&nbsp;<B><FONT Size=2>625</FONT></B><BR>
  hic medio lapsus cursu immotusque recumbens<BR>
  pressa anima, clausisque oculis, iam flagra sequentis <BR>
  Tisiphones, uncasque manus, et verbera sperat.<BR>
  ille cavas quaerit latebras, cupaque receptus<BR>
  nitrosa trepidos intra se contrahit artus. &nbsp;&nbsp;&nbsp;&nbsp;<B><FONT Size=2>630</FONT></B><BR>
  sic cum membra silent placida resoluta quiete,<BR>
  terrenus nigra inficiens praecordia fumus<BR>
  invadit mentem, iamque umbram effingit inanem,<BR>
  taeda umbram Stygia armatam, sanieque madentem,<BR>
  omnia turbantur subito, volat ille per auras &nbsp;&nbsp;&nbsp;&nbsp;<B><FONT Size=2>635</FONT></B><BR>
  exanimis demensque metu, frustraque refixos<BR>
  increpat usque pedes. praesens insultat imago,<BR>
  iam tergum calcemque terens, vox ore sepulta<BR>
  deficit, et dominum fallaci prodit hiatu.<BR>
&nbsp;&nbsp;&nbsp;&nbsp;&nbsp;ut reduci mox corde metus sedantur inertes, &nbsp;&nbsp;&nbsp;&nbsp;<B><FONT Size=2>640</FONT></B><BR>
  paulatim apparent rari latebrasque relinquunt,<BR>
  incertique metus tanti, sed pergere certi,<BR>
  cautius arrecta captabant aure susurros.<BR>
  laeti abeunt, ortoque die vicina Lyaeo<BR>
  sacrata ediscunt latis excurrere cellis.  &nbsp;&nbsp;&nbsp;&nbsp;<B><FONT Size=2>645</FONT></B><BR>
  conducunt, nitrumque avide sulphurque recondunt,<BR>
  et ligno scelus et coniecto vimine celant.<BR>
  iamque nefas felix stabat, promptumque seniles<BR>
  temporis increpitant gressus, lucemque morantem.<BR>
&nbsp;&nbsp;&nbsp;&nbsp;&nbsp;sed quid ego nullo effandum, sed nullo tacendum  &nbsp;&nbsp;&nbsp;&nbsp;<B><FONT Size=2>650</FONT></B><BR>
  tempore flagitium repeto? quid nomina, Diris<BR>
  vota, et perpetuis repeto celebranda tenebris?<BR>
  at frustra celabo tamen quod terra stupescit,<BR>
  quod superi exhorrent, quod Tartarus ipse recusat<BR>
  eiuratque nefas: incisum marmore crimen &nbsp;&nbsp;&nbsp;&nbsp;<B><FONT Size=2>655</FONT></B><BR>
  vivet in aeternum, pariter Iesuitica longum<BR>
  simplicitas vivet, rerumque piissima Roma.<BR>
&nbsp;&nbsp;&nbsp;&nbsp;&nbsp;iamque optata dies aderat, qua more vetusto <BR>
  conveniunt magno proceresque patresque senatu.<BR>
  ipse sacris princeps devinctus tempora gemmis, &nbsp;&nbsp;&nbsp;&nbsp;<B><FONT Size=2>660</FONT></B><BR>
  aut phalerato insignis equo, curruve superbus<BR>
  ingreditur, laterique haeret pulcherrima coniux,<BR>
  et sobole et forma fortunatissima princeps.<BR>
  proximus incedit facie vultuque sereno <BR>
  ille animum ostantans patrium matrisque decores, &nbsp;&nbsp;&nbsp;&nbsp;<B><FONT Size=2>665</FONT></B><BR>
  mistaque concordi felicia praelia pace,<BR>
  Henricus, placidoque refulgens Carolus ore.<BR>
  virgineasque simul, magnatum incendia, turmas,<BR>
  insignes forma nymphas, formosior ipsa<BR>
  flagrantes perfusa genas inducit Elisa, &nbsp;&nbsp;&nbsp;&nbsp;<B><FONT Size=2>670</FONT></B><BR>
  et nivibus roseum commiscuit ore pudorem.<BR>
  haud secus innumeris coelo stipata sereno <BR>
  ignibus incedit, radiosque argentea puros<BR>
  diiaculans, cunctis praefulget Cynthia stellis.<BR>
  mox procerum accrescunt multo splendentia luxu &nbsp;&nbsp;&nbsp;&nbsp;<B><FONT Size=2>675</FONT></B><BR>
  agmina, gemmisque insignes et murice fulgent,<BR>
  conciliumque petunt conferti, effusus euntes<BR>
  prosequitur plaususque virum, clangorque tubarum, <BR>
  et faustis mistus precibus ferit ardua clamor <BR>
  sidera, tota fremit festis urbs quassa triumphis.&nbsp;&nbsp;&nbsp;&nbsp;<B><FONT Size=2>680</FONT></B><BR>
&nbsp;&nbsp;&nbsp;&nbsp;&nbsp;nox erat, et Facii titan scelerisque propinqui <BR>
  avolat impatiens, stimulisque minisque iugales<BR>
  exagitans, latet adverso iam tutus in orbe. <BR>
  quaque volat, patulae lustrans tot crimina terrae,<BR>
  nullum aequale videt, Thracesque Getasque cruentos, &nbsp;&nbsp;&nbsp;&nbsp;<B><FONT Size=2>685</FONT></B><BR>
  quique Platam, Gangem, rapidum qui potat Oraxem, <BR>
  qui Phlegetonta, omnes omni iam crimine solvit.<BR>
  diffugiunt stellae, nequicquam impervia tentans<BR>
  aequora collectis nebulis extinguitur ursa.<BR>
  manibus et sceleri nox apta, at nigrior ipsa &nbsp;&nbsp;&nbsp;&nbsp;<B><FONT Size=2>690</FONT></B><BR>
  nocte facem plumbo septam, taedamque latentem <BR>
  veste tegens, cellam Facius crimenque revisit.<BR>
  dumque opus effingit tragicum, facinusque retexit,<BR>
  multa timet speratque: hinc poena, hinc praemia pectus<BR>
  sollicitant, dubio desciscunt viscera motu. &nbsp;&nbsp;&nbsp;&nbsp;<B><FONT Size=2>695</FONT></B><BR>
iamque vacillantem Aequivocus coenamque precesque<BR>
  coecumque obsequium menti, Papamque reponens<BR>
  fulcit, et iniectis obfirmat pectora diris.<BR>
&nbsp;&nbsp;&nbsp;&nbsp;&nbsp;ast oculos summo interea deflexit Olympo <BR>
  ille pater rerum, certo qui sidera cursu &nbsp;&nbsp;&nbsp;&nbsp;<B><FONT Size=2>700</FONT></B><BR>
  magna rotat, terrasque manu et maria improba claudit.<BR>
  confectasque videns fraudes, caecisque cavernis<BR>
  crimina vicino matura tumescere partu,<BR>
  mox aquilam affatur, solio quae sternitur imo <BR>
  advigilans, liquidasque alis mandata per auras &nbsp;&nbsp;&nbsp;&nbsp;<B><FONT Size=2>705</FONT></B><BR>
  praecipitat: "confestim Anglos pete nuncia clivos,<BR>
  et proceres summis curam de rebus habentes<BR>
  aggressa, ambiguo fraudes sermone recludas,<BR>
  atque acres coeco turbes aenigmate sensus.<BR>
  ipse ego dum voces alto sub pectore versant, &nbsp;&nbsp;&nbsp;&nbsp;<B><FONT Size=2>710</FONT></B><BR>
  ipse oculos mentemque dabo, qua infanda Iacobus<BR>
  ausa, et Tarpeii evolvat conamina patris."<BR>
  &nbsp;&nbsp;&nbsp;&nbsp;&nbsp;dixerat: at levibus volucris secat aethera pennis,<BR>
  ocyor et vento, et rapido Iovis ocyor igne. <BR>
iamque simul niveas Luddini assurgere longe&nbsp;&nbsp;&nbsp;&nbsp;<B><FONT Size=2>715</FONT></B><BR>
  aspicit, aspectasque simul tenet impigra turres.<BR>
&nbsp;&nbsp;&nbsp;&nbsp;&nbsp;penniger hic primum contractis nuncius alis <BR>
  constitit, et formosa videns fulgescere tecta<BR>
  coctilibus muris, parilique rubentia saxo, <BR>
  ingreditur, magno posuit quae splendida sumptu &nbsp;&nbsp;&nbsp;&nbsp;<B><FONT Size=2>720</FONT></B><BR>
  qui patriis maior succrevit laudibus herois,<BR>
  prudentis soboles patris prudentior ipse.<BR>
  hunc, ubi consilium pleno de pectore promit,<BR>
  mirantur Britones laeti, mirantur Iberi,<BR>
  et laudant animos trepidi, metuuntque sagaces. &nbsp;&nbsp;&nbsp;&nbsp;<B><FONT Size=2>725</FONT></B><BR>
  ille etiam gazam (maior tamen ipse) Britannam,<BR>
  ille etiam Musas tutatur, et otia Musis,<BR>
  Chamus ubi angustas tardo vix flumine ripas <BR>
  complet, decrepitoque pater iam deficit amne.<BR>
  ille mihi labro teretes trivisse cicutas, &nbsp;&nbsp;&nbsp;&nbsp;<B><FONT Size=2>730</FONT></B><BR>
  ille modos faustus calamo permisit agresti.<BR>
  huc ubi perventum est, mutato nuntius ore<BR>
  perplexa attonito descriptas arte tabellas<BR>
  tradidit heroi, et mediae sese ocyus urbi<BR>
  proripiens, suetis iterum se condidit astris. &nbsp;&nbsp;&nbsp;&nbsp;<B><FONT Size=2>735</FONT></B><BR>
&nbsp;&nbsp;&nbsp;&nbsp;&nbsp;ille legens caeci stupuit vestigia scripti, <BR>
  atque iterum voces iterumque recolligit omnes,<BR>
  iamque hoc, iamque illud, iam singula pectore versat,<BR>
  quid te frustra, heros, angis? non si Oedipus author<BR>
  spondeat, hos animo speres rescindere nodos. &nbsp;&nbsp;&nbsp;&nbsp;<B><FONT Size=2>740</FONT></B><BR>
  non minimum est crimen crimen praesumere tantum,<BR>
  nec virtus minima est scelus ignorasse profundum,<BR>
  quod bene cum scieris, non sit tibi credere tantum.<BR>
  postquam fessa oculos nihil ipsa excerpere nigris<BR>
  suspicio scriptis potuit, nihil omnibus actum &nbsp;&nbsp;&nbsp;&nbsp;<B><FONT Size=2>745</FONT></B><BR>
  consiliis, ipsi referunt aenigmata regi.<BR>
&nbsp;&nbsp;&nbsp;&nbsp;&nbsp;ille oculo nodos facili scelerumque nefandas <BR>
  percurrens animo ambages (dum nubila spargit<BR>
  lux lucis, mentemque aperit) mox omnia pandit<BR>
  monstra, aperitque nefas solus, tenebrasque resolvit. &nbsp;&nbsp;&nbsp;&nbsp;<B><FONT Size=2>750</FONT></B><BR>
  &nbsp;&nbsp;&nbsp;&nbsp;&nbsp;quin medias inter technas iam nocte profunda <BR>
  artificem sceleris prendunt, patet alto nitroso<BR>
  pulvere foeta domus, penitusque recondita soli<BR>
  crimina miranti, et coelo ostenduntur aperto.<BR>
&nbsp;&nbsp;&nbsp;&nbsp;&nbsp;non secus atque Euris media inter viscera pressis &nbsp;&nbsp;&nbsp;&nbsp;<B><FONT Size=2>755</FONT></B><BR>
  rupta patet tellus, magnoque fatiscit hiatu,<BR>
  dissultant pavidi montes, penitusque cavernis<BR>
  immittunt Phoebum, furiasque umbrasque recludunt.<BR>
  apparent deforme Chaos Stygiique penates,<BR>
  apparet barathrum, et diri penetralia Ditis, &nbsp;&nbsp;&nbsp;&nbsp;<B><FONT Size=2>760</FONT></B><BR>
  miranturque diem perculso lumine manes.<BR>
  iamque ipso pariter cum crimine, criminis author<BR>
  protrahitur, circum populus fluit omnis euntem:<BR>
  expleri nequeunt animi frontemque tuendo<BR>
  torvam, squalentesque genas, nemorosaque setis &nbsp;&nbsp;&nbsp;&nbsp;<B><FONT Size=2>765</FONT></B><BR>
  ora, et Tartareas referentia lumina taedas.<BR>
  ille autem audenti similis, similisque timenti,<BR>
  nunc fremitu turbam et dictis ridere superbis,<BR>
  diductisque ferox inhiantem illudere labris;<BR>
  nunc contra trepidare metu, tremulosque rotare &nbsp;&nbsp;&nbsp;&nbsp;<B><FONT Size=2>770</FONT></B><BR>
  circum oculos, iam flagra miser dextramque parati<BR>
  carnificis medios inter saevire cruores<BR>
  sentit, iamque Erebum spectat furibundus hiantem,<BR>
  et semesa inter labentes membra dracones<BR>
  percipiens, aeternae horret primordia poenae. &nbsp;&nbsp;&nbsp;&nbsp;<B><FONT Size=2>775</FONT></B><BR>
&nbsp;&nbsp;&nbsp;&nbsp;&nbsp;o pater, o terrae et summi regnator Olympi, <BR>
  quas tibi pro meritis laudes, quae munera laeti <BR>
  tanta servati dabimus de clade Britanni?<BR>
  non nos, non miseri (nec tanta superbia lapsis)<BR>
  sufficimus meritis: sed, quas prius ipse dedisti,&nbsp;&nbsp;&nbsp;&nbsp;<B><FONT Size=2>780</FONT></B><BR>
  quas iterum solas repetis, pater, accipe mentes.<BR>
  dum domus aeterno stabit pulcherrima saxo,<BR>
  pulvere sulphureo, et tanti erepta ruinis,<BR>
  dum tumidis Nereus undarum moenibus Anglos<BR>
  sospitet, et tundat liventes aequore clivos, &nbsp;&nbsp;&nbsp;&nbsp;<B><FONT Size=2>785</FONT></B><BR>
  semper honos, semperque tuum solenne Britannis<BR>
  nomen erit. te, magne pater, te voce canemus,<BR>
  factaque per seros dabimus memoranda nepotes.<BR>
  tu, pater, Aeolia fratres sub rupe furentes<BR>
  tu premis, inmensoque domas luctantia claustro &nbsp;&nbsp;&nbsp;&nbsp;<B><FONT Size=2>790</FONT></B><BR>
  pectora, tu vastos turbata ad litora montes<BR>
  frangis, aquasque inhibes, rector, retrahisque rebelles.<BR>
  tu, pater, hibernae tu laxas vincula nocti,<BR>
  et lenta aestivo tardas vestigia soli.<BR>
  te reduces iterum flores te terra iubente &nbsp;&nbsp;&nbsp;&nbsp;<B><FONT Size=2>795</FONT></B><BR>
  pubescit, virides crinescunt vertice fagi.<BR>
  imperiis sol ipse tuis immitior ignes<BR>
  diiaculat Nemeum medius, Cancrumque rubentem <BR>
  inter, et effoetas tumido de semine fruges<BR>
  evocat, ac teneras duro coquit aridus aestu. &nbsp;&nbsp;&nbsp;&nbsp;<B><FONT Size=2>800</FONT></B><BR>
  mox iterum ignoto dilapsus tramite Phoebus <BR>
  declinat, iamque Aethiopes, Nilique fluenta,<BR>
  desertasque Libum propior despectat arenas. <BR>
  nos anni premit effoeti properata senectus:<BR>
  flavent pampineae frondes, salicesque recurvae, &nbsp;&nbsp;&nbsp;&nbsp;<B><FONT Size=2>805</FONT></B><BR>
  decrepitae fluxis calvescunt crinibus ulmi.<BR>
&nbsp;&nbsp;&nbsp;&nbsp;&nbsp;tu, pater, invictas quas iactat Iberia classes <BR>
  frangis, et ingentes dispergis in aethera motus,<BR>
  iamque etiam erepta (sacro mihi nomine) Elisa,<BR>
  ingentem meritos cladem, ingentemque timentes &nbsp;&nbsp;&nbsp;&nbsp;<B><FONT Size=2>810</FONT></B><BR>
  restituis, placidoque ferens tria septra Iacobo, <BR>
  multiplicem nobis reddis placatus Elisam. <BR>
  &nbsp;&nbsp;&nbsp;&nbsp;&nbsp;salve, summe heros, aetatis gloria nostrae,<BR>
  o decus Anglorum, princeps, patriaeque beatus <BR>
  Musarumque pater. placidam tu pacis olivam &nbsp;&nbsp;&nbsp;&nbsp;<B><FONT Size=2>815</FONT></B><BR>
  Angligenis infers felix, maioraque votis<BR>
  gaudia, et aeternos firmas in prole triumphos.<BR>
  tu bifidum clauso nobis premis obice Ianum,<BR>
  Pieridumque potens armis, feralia sacrae<BR>
  moenia prosternis Romae, regumque lupanar &nbsp;&nbsp;&nbsp;&nbsp;<B><FONT Size=2>820</FONT></B><BR>
  diruis, et nimio meretricem vulnere figis.<BR>
  accipe pubentem tenera lanugine Musam,<BR>
  quae salices inter spretas, ulvamque palustrem, <BR>
  (non lauros palmasque ambit) proludere discit,<BR>
  et tentans sese innatos depascitur ignes, &nbsp;&nbsp;&nbsp;&nbsp;<B><FONT Size=2>825</FONT></B><BR>
  qua pater externis Chamus vix cognita rivis <BR>
  flumina demulcens, regales alluit hortos, <BR>
  templaque submissis veneratur regia lymphis.<BR>
  mox ubi pennatis crevit maturior alis,<BR>
  te canere audebit, tua (princeps) condere facta; &nbsp;&nbsp;&nbsp;&nbsp;<B><FONT Size=2>830</FONT></B><BR>
  exhaustoque tumens Helicone, undantia pleno <BR>
  carmina diffundet fluvio. coelum audiet omne,<BR>
  audiet omne nemus, resonabilis accinet Eccho.  
</BLOCKQUOTE></BLOCKQUOTE>
<HR>
<FONT SIZE=3><CENTER>This text was submitted by Dana F. Sutton (University of California, Irvine), from his Neo-Latin collection.  Visit his original site for the Latin text accompanied by an English translation and critical notes : <A HREF="http://eee.uci.edu/~papyri/fletcher/">Phineas Fletcher</A></CENTER></FONT>
<HR>
<CENTER><TABLE BORDER=0 CELLSPACING=15 CELLPADDING=0>
<TR>
	<TD><A HREF="neo.html">Neo-Latin</A>
	<TD><a href="index.html">The Latin Library</A>
	<TD><a href="classics.html">The Classics Homepage</A>
</TABLE></CENTER>
</BODY>
</HTML>