<html>
	<head>
		<title>
			Manilius, Liber V
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>M. MANILII ASTRONOMICON LIBER QUINTUS</p>

<p class=border></P>

<p>
 Hic alius finisset iter signisque relatis<br>
quis adversa meant stellarum numina quinque<br>
quadriiugis et Phoebus equis et Delia bigis<br>
non ultra struxisset opus, caeloque rediret<br>
ac per descensum medios percurreret ignes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</FONT><br>
Saturni, Iovis et Martis Solisque, sub illis<br>
post Venerem et Maia natum te, Luna, vagantem.<br>
me properare etiam mundus iubet omnia circum<br>
sidera vectatum toto decurrere caelo,<br>
cum semel aetherios ausus conscendere currus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</FONT><br>
summum contigerim sua per fastigia culmen.<br>
hinc vocat Orion, magni pars maxima caeli,<br>
et ratis heroum, quae nunc quoque navigat astris,<br>
Fluminaque errantis late sinuantia flexus<br>
et biferum Cetos squamis atque ore tremendo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</FONT><br>
Hesperidumque vigil custos et divitis auri<br>
et Canis in totum portans incendia mundum<br>
araque divorum, cui votum solvit Olympus;<br>
illinc per geminas Anguis qui labitur Arctos<br>
Heniochusque memor currus plaustrique Bootes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</FONT><br>
atque Ariadnaeae caelestia dona coronae,<br>
victor et invisae Perseus cum falce Medusae<br>
Andromedanque necans genitor cum coniuge Cepheus,<br>
quaque volat stellatus Equus celerique Sagittae<br>
Delphinus certans et Iuppiter alite tectus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</FONT><br>
ceteraque in toto passim labentia caelo.<br>
quae mihi per proprias vires sunt cuncta canenda<br>
quid valeant ortu, quid cum merguntur in undas,<br>
et quota de bis sex astris pars quaeque reducat.<br>
&nbsp;&nbsp;&nbsp;&nbsp;&nbsp;Vir gregis et ponti victor, cui parte relicta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>32</FONT><br>
nomen onusque dedit nec pelle immunis ab ipsa,<br>
Colchidos et magicas artes qui visere Iolcon<br>
Medeae iussit movitque venena per orbem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</FONT><br>
nunc quoque vicinam puppi, ceu naviget, Argo<br>
a dextri lateris ducit regione per astra.<br>
sed tum prima suos puppis consurgit in ignes,<br>
quattuor in partes cum Corniger extulit ora.<br>
illa quisquis erit terris oriente creatus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</FONT><br>
rector erit puppis clavoque immobilis haerens<br>
mutabit pelago terras ventisque sequetur<br>
fortunam totumque volet tranare profundum<br>
classibus atque alios menses altumque videre<br>
Phasin et in cautes Tiphyn superare ruentem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>45</FONT><br>
tolle sitos ortus hominum sub sidere tali,<br>
sustuleris bellum Troiae classemque solutam<br>
sanguine et appulsam terris; non invehet undis<br>
Persida nec pelagus Xerxes facietque tegetque;<br>
versa Syracusis Salamis non merget Athenas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>50</FONT><br>
Punica nec toto fluitabunt aequore rostra<br>
Actiacosque sinus inter suspensus utrimque<br>
orbis et in ponto caeli fortuna natabit.<br>
his ducibus caeco ducuntur in aequore classes<br>
et coit ipsa sibi tellus totusque per usus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>55</FONT><br>
diversos rerum ventis arcessitur orbis.<br>
&nbsp;&nbsp;&nbsp;&nbsp;&nbsp;Sed decima lateris surgens de parte sinistri<br>
maximus Orion magnumque amplexus Olympum,<br>
quo fulgente super terras caelumque trahente<br>
ementita diem nigras nox contrahit alas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>60</FONT><br>
sollertis animos, velocia corpora finget<br>
atque agilem officio mentem curasque per omnis<br>
indelassato properantia corda vigore.<br>
instar erit populi totaque habitabit in urbe<br>
limina pervolitans unumque per omnia verbum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>65</FONT><br>
mane salutandi portans communis amicus.<br>
&nbsp;&nbsp;&nbsp;&nbsp;&nbsp;Sed, cum se terris Aries ter quinque peractis<br>
partibus extollit, primum iuga tollit ab undis<br>
Heniochus clivoque rotas convellit ab imo,<br>
qua gelidus Boreas aquilonibus instat acutis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>70</FONT><br>
ille dabit proprium studium caeloque retentas<br>
quas prius in terris agitator amaverat artes:<br>
stare levi curru moderantem quattuor ora<br>
spumigeris frenata lupis et flectere equorum<br>
praevalidas vires ac torto stringere gyro;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>75</FONT><br>
at, cum laxato fugerunt cardine claustra,<br>
exagitare feros pronumque antire volantis<br>
vixque rotis levibus summum contingere campum<br>
vincentem pedibus ventos, vel prima tenentem<br>
agmina in obliquum cursus agitare malignos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>80</FONT><br>
obstantemque mora totum praecludere circum,<br>
vel medium turbae nunc dextros ire per orbes<br>
fidentem campo, nunc meta currere acuta<br>
spemque sub extremo dubiam suspendere casu.<br>
nec non alterno desultor sidere dorso&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>85</FONT><br>
quadrupedum et stabilis poterit defigere plantas,<br>
pervolitans et equos ludet per terga volantum;<br>
aut solo vectatus equo nunc arma movebit,<br>
nunc leget in longo per cursum praemia circo.<br>
quidquid de tali studio formatur habebit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>90</FONT><br>
hinc mihi Salmoneus (qui caelum imitatus in orbe,<br>
pontibus impositis missisque per aera quadrigis<br>
expressisse sonum mundi sibi visus et ipsum<br>
admovisse Iovem terris, dum fulmina fingit<br>
sensit, et immissos ignes super ipse secutus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>95</FONT><br>
morte Iovem didicit) generatus possit haberi.<br>
hoc genitum credas de sidere Bellerophonten<br>
imposuisse viam mundo per signa volantem,<br>
cui caelum campus fuerat, terraeque fretumque<br>
sub pedibus, non ulla tulit vestigia cursus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>100</FONT><br>
his erit Heniochi surgens tibi forma notanda.<br>
&nbsp;&nbsp;&nbsp;&nbsp;&nbsp;Cumque decem partes Aries duplicaverit ortus,<br>
incipient Haedi tremulum producere mentum<br>
hirtaque tum demum terris promittere terga<br>
qua dexter Boreas spirat. ne crede severae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>105</FONT><br>
frontis opus fingi, strictosque hinc ora Catones<br>
abruptumque pari Torquatum et Horatia facta.<br>
maius onus signo est, Haedis nec tanta petulcis<br>
conveniunt: levibus gaudent lascivaque signant<br>
pectora; et in lusus facilis agilemque vigorem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>110</FONT><br>
desudant; vario ducunt in amore iuventam;<br>
in vulnus numquam virtus sed saepe libido<br>
impellit, turpisque emitur vel morte voluptas;<br>
et minimum cecidisse malum est, quia crimine vincunt.<br>
nec non et cultus pecorum nascentibus addunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>115</FONT><br>
pastoremque suum generant, cui fistula collo<br>
haereat et voces alterna per oscula ducat.<br>
&nbsp;&nbsp;&nbsp;&nbsp;&nbsp;Sed, cum bis denas augebit septima partes<br>
Lanigeri, surgent Hyades. quo tempore natis<br>
nulla quies placet, in nullo sunt otia fructu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>120</FONT><br>
sed populum turbamque petunt rerumque tumultus.<br>
seditio clamorque iuvat, Gracchosque tenentis<br>
rostra volunt Montemque Sacrum rarosque Quirites;<br>
pacis bella probant curaeque alimenta ministrant.<br>
immundosque greges agitant per sordida rura;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>125</FONT><br>
et fidum Laertiadae genuere syboten.<br>
hos generant Hyades mores surgentibus astris.<br>
&nbsp;&nbsp;&nbsp;&nbsp;&nbsp;Ultima Lanigeri cum pars excluditur orbi,<br>
quae totum ostendit terris atque eruit undis,<br>
Olenie servans praegressos tollitur Haedos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>130</FONT><br>
egelido stellata polo, qua dextera pars est,<br>
officio magni mater Iovis. illa Tonanti<br>
fida alimenta dedit pectusque implevit hiantis<br>
lacte suo, dedit et dignas ad fulmina vires.<br>
hinc trepidae mentes tremebundaque corda creantur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>135</FONT><br>
suspensa ad strepitus levibusque obnoxia causis.<br>
his etiam ingenita est visendi ignota cupido,<br>
ut nova per montes quaerunt arbusta capellae,<br>
semper et ulterius pascentes tendere gaudent.<br>
&nbsp;&nbsp;&nbsp;&nbsp;&nbsp;Taurus, in aversos praeceps cum tollitur ortus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>140</FONT><br>
sexta parte sui certantis luce sorores<br>
Pleiadas ducit. quibus aspirantibus almam<br>
in lucem eduntur Bacchi Venerisque sequaces<br>
perque dapes mensasque super petulantia corda<br>
et sale mordaci dulcis quaerentia risus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>145</FONT><br>
illis cura sui cultus frontisque decorae<br>
semper erit: tortos in fluctum ponere crines<br>
aut vinclis revocare comas et vertice denso<br>
fingere et appositis caput emutare capillis<br>
pumicibusque cavis horrentia membra polire&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>150</FONT><br>
atque odisse virum teretisque optare lacertos.<br>
femineae vestes, nec in usum tegmina plantis<br>
sed speciem, fictique placent ad mollia gressus.<br>
naturae pudet, atque habitat sub pectore caeca<br>
ambitio, et morbum virtutis nomine iactant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>155</FONT><br>
semper amare parum est: cupient et amare videri.<br>
&nbsp;&nbsp;&nbsp;&nbsp;&nbsp;Iam vero Geminis fraterna ferentibus astra<br>
in caelum summoque natantibus aequore ponti<br>
septima pars Leporem tollit. quo sidere natis<br>
vix alas natura negat volucrisque meatus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>160</FONT><br>
tantus erit per membra vigor referentia ventos.<br>
ille prius victor stadio quam missus abibit;<br>
ille cito motu rigidos eludere caestus,<br>
nunc exire levis missas nunc mittere palmas,<br>
ille pilam celeri fugientem reddere planta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>165</FONT><br>
et pedibus pensare manus et ludere fulcro<br>
mobilibusque citos ictus glomerare lacertis,<br>
ille potens turba perfundere membra pilarum<br>
per totumque vagas corpus disponere palmas,<br>
ut teneat tantos orbes sibique ipse reludat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>170</FONT><br>
et velut edoctos iubeat volitare per ipsum.<br>
invigilat curis, somnos industria vincit,<br>
otia per varios exercet dulcia lusus.<br>
&nbsp;&nbsp;&nbsp;&nbsp;&nbsp;Nunc Cancro vicina canam, cui parte sinistra<br>
consurgunt Iugulae. quibus aspirantibus orti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>175</FONT><br>
te, Meleagre, colunt flammis absentibus ustum<br>
reddentemque tuae per mortem munera matri,<br>
cuius et ante necem paulatim vita sepulta est,<br>
atque Atalantaeos conatum ferre labores,<br>
et Calydonea bellantem rupe puellam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>180</FONT><br>
vincentemque viros et quam potuisse videre<br>
virgine maius erat sternentem vulnere primo.<br>
quaque erat Actaeon silvis mirandus, et ante<br>
quam canibus nova praeda fuit, ducuntur et ipsi,<br>
retibus et claudunt campos, formidine montes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>185</FONT><br>
mendacisque parant foveas laqueosque tenacis<br>
currentisque feras pedicarum compede nectunt<br>
aut canibus ferrove necant praedasque reportant.<br>
sunt quibus in ponto studium est cepisse ferarum<br>
diversas facies et caeco mersa profundo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>190</FONT><br>
sternere litoreis monstrorum corpora harenis<br>
horrendumque fretis in bella lacessere pontum<br>
et colare vagos inductis retibus amnes<br>
ac per nulla sequi dubias vestigia praedas,<br>
luxuriae quia terra parum, fastidit et orbem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>195</FONT><br>
venter, et ipse gulam Nereus ex aequore pascit.<br>
&nbsp;&nbsp;&nbsp;&nbsp;&nbsp;At Procyon oriens, cum iam vicesima Cancro<br>
septimaque ex undis pars sese emergit in astra,<br>
venatus non ille quidem verum arma creatis<br>
venandi tribuit. catulos nutrire sagacis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>200</FONT><br>
et genus a proavis, mores numerare per urbes,<br>
retiaque et valida venabula cuspide fixa<br>
lentaque correctis formare hastilia nodis,<br>
et quaecumque solet venandi poscere cura<br>
in proprios fabricare dabit venalia quaestus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>205</FONT><br>
&nbsp;&nbsp;&nbsp;&nbsp;&nbsp;Cum vero in vastos surget Nemeaeus hiatus,<br>
exoritur candens latratque Canicula flammas<br>
et rabit igne suo geminatque incendia solis.<br>
qua subdente facem terris radiosque vomente<br>
divinat cineres orbes fatumque supremum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>210</FONT><br>
sortitur, languetque suis Neptunus in undis,<br>
et viridis nemori sanguis decedit et herbis.<br>
cuncta peregrinos orbes animalia quaerunt<br>
atque eget alterius mundus; natura suismet<br>
aegrotat morbis nimios obsessa per aestus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>215</FONT><br>
inque rogo vivit: tantus per sidera fervor<br>
funditur atque uno cessant in lumine cuncta.<br>
haec ubi se ponto per primas extulit oras,<br>
nascentem quam nec pelagi restinxerit unda,<br>
effrenos animos violentaque pectora finget&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>220</FONT><br>
irarumque dabit fluctus odiumque metumque<br>
totius vulgi. praecurrunt verba loquentis,<br>
ante os est animus nec magnis concita causis<br>
corda micant et lingua rabit latratque loquendo,<br>
morsibus et crebris dentes in voce relinquit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>225</FONT><br>
ardescit vino vitium, viresque ministrat<br>
Bacchus et in flammam saevas exsuscitat iras.<br>
nec silvas rupesque timent vastosque leones<br>
aut spumantis apri dentes atque arma ferarum,<br>
effunduntque suas concesso in corpore flammas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>230</FONT><br>
ne talis mirere artes sub sidere tali,<br>
cernis ut ipsum etiam sidus venetur in astris;<br>
praegressum quaerit Leporem comprendere cursu.<br>
&nbsp;&nbsp;&nbsp;&nbsp;&nbsp;Ultima pars magni cum tollitur orta Leonis,<br>
Crater auratis surgit caelatus ab astris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>235</FONT><br>
inde trahit quicumque genus moresque, sequetur<br>
irriguos ruris campos amnesque lacusque,<br>
et te, Bacche, tuas nubentem iunget ad ulmos,<br>
disponetve iugis imitatus fronde choreas,<br>
robore vel proprio fidentem in bracchia ducet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>240</FONT><br>
teque tibi credet semperque, ut matre resectum,<br>
abiunget thalamis, segetemque interseret uvis,<br>
quaeque alia innumeri cultus est forma per orbem<br>
pro regione colet. nec parce vina recepta<br>
hauriet, emeritis et fructibus ipse fruetur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>245</FONT><br>
gaudebitque mero mergetque in pocula mentem.<br>
nec solum terrae spem credet in annua vota:<br>
annonae quoque vectigal mercesque sequetur<br>
praecipue quas umor alit nec deserit unda.<br>
talis effinget Crater umoris amator.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>250</FONT><br>
&nbsp;&nbsp;&nbsp;&nbsp;&nbsp;Iam subit Erigone. quae cum tibi quinque feretur<br>
partibus ereptis ponto, tollentur ab undis<br>
clara Ariadnaeae quondam monumenta coronae<br>
et mollis tribuent artes. hinc dona puellae<br>
namque nitent, illinc oriens est ipsa puella.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>255</FONT><br>
ille colet nitidis gemmantem floribus hortum<br>
caeruleumque oleis viridemve in gramine collem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>260</FONT><br>
pallentis violas et purpureos hyacinthos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>257</FONT><br>
liliaque et Tyrias imitata papavera luces<br>
vernantisque rosae rubicundo sanguine florem<br>
conseret et veris depinget prata figuris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>261</FONT><br>
aut varios nectet flores sertisque locabit<br>
effingetque suum sidus similisque &lt;coronas<br>
Cnosiacae faciet; calamosque&gt; in mutua pressos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>263a</FONT><br>
incoquet atque Arabum Syriis mulcebit odores<br>
et medios unguenta dabit referentia flatus,<br>
ut sit adulterio sucorum gratia maior.<br>
munditiae &lt;cordi&gt; cultusque artesque decorae<br>
et lenocinium vitae praesensque voluptas.<br>
Virginis hoc anni poscunt floresque Coronae.<br>
&nbsp;&nbsp;&nbsp;&nbsp;&nbsp;At, cum per decimam consurgens horrida partem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>270</FONT><br>
Spica feret prae se vallantis corpus aristas,<br>
arvorum ingenerat studium rurisque colendi<br>
seminaque in faenus sulcatis credere terris<br>
usuramque sequi maiorem sorte receptis<br>
frugibus innumeris atque horrea quaerere messi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>275</FONT><br>
(quod solum decuit mortalis nosse metallum:<br>
nulla fames, non ulla forent ieiunia terris;<br>
dives erat census saturatis gentibus &lt;olim<br>
argenti venis aurique latentibus&gt; orbi)&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>278a</FONT><br>
et, si forte labor vires tardaverit, artes<br>
quis sine nulla Ceres, non ullus seminis usus,<br>
subdere fracturo silici frumenta superque<br>
ducere pendentis orbes et mergere farra<br>
ac torrere focis hominumque alimenta parare<br>
atque unum genus in multas variare figuras.<br>
et, quia dispositis habitatur spica per artem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>285</FONT><br>
frugibus, ac structo similis componitur ordo,<br>
seminibusque suis cellas atque horrea praebet,<br>
sculpentem faciet sanctis laquearia templis<br>
condentemque novum caelum per tecta Tonantis.<br>
haec fuerat quondam divis concessa figura,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>290</FONT><br>
nunc iam luxuriae pars est: triclinia templis<br>
concertant, tectique auro iam vescimur auro.<br>
&nbsp;&nbsp;&nbsp;&nbsp;&nbsp;Sed parte octava surgentem cerne Sagittam<br>
Chelarum. dabit haec iaculum torquere lacertis,<br>
et calamum nervis, glaebas et mittere virgis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>295</FONT><br>
pendentemque suo volucrem deprendere caelo,<br>
cuspide vel triplici securum figere piscem.<br>
quod potius dederim Teucro sidusve genusve,<br>
teve, Philoctete, cui malim credere parti?<br>
Hectoris ille faces arcu taedamque fugavit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>300</FONT><br>
mittebat saevos ignes quae mille carinis.<br>
hic sortem pharetra Troiae bellique gerebat,<br>
maior et armatis hostis subsederat exul.<br>
quin etiam ille pater tali de sidere cretus<br>
esse potest, qui serpentem super ora cubantem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>305</FONT><br>
infelix nati somnumque animamque bibentem<br>
sustinuit misso petere ac prosternere telo.<br>
ars erat esse patrem; vicit natura periclum<br>
et pariter iuvenem somnoque ac morte levavit<br>
tunc iterum natum et fato per somnia raptum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>310</FONT><br>
&nbsp;&nbsp;&nbsp;&nbsp;&nbsp;At, cum secretis improvidus Haedus in antris<br>
erranti similis fratrum vestigia quaerit<br>
postque gregem longo producitur intervallo,<br>
sollertis animos agitataque pectora in usus<br>
effingit varios nec deficientia curis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>315</FONT><br>
nec contenta domo. populi sunt illa ministra<br>
perque magistratus et publica iura feruntur.<br>
non illo coram digitos quaesiverit hasta,<br>
defueritque bonis sector, poenamque lucretur<br>
noxius et patriam fraudarit debitor aeris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>320</FONT><br>
cognitor est urbis. nec non lascivit amores<br>
in varios ponitque forum suadente Lyaeo,<br>
mobilis in saltus et scaenae mollior arte.<br>
&nbsp;&nbsp;&nbsp;&nbsp;&nbsp;Nunc surgente Lyra testudinis enatat undis<br>
forma per heredem tantum post fata sonantis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>325</FONT><br>
qua quondam somnumque fretis Oeagrius Orpheus<br>
et sensus scopulis et silvis addidit aures<br>
et Diti lacrimas et morti denique finem.<br>
hinc venient vocis dotes chordaeque sonantis<br>
garrulaque &lt;in&gt; modulos diversa tibia forma&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>330</FONT><br>
et quodcumque manu loquitur flatuque movetur.<br>
ille dabit cantus inter convivia dulcis<br>
mulcebitque sono Bacchum noctemque tenebit.<br>
quin etiam curas inter secreta movebit<br>
carmina furtivo modulatus murmure vocem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>335</FONT><br>
solus et ipse suas semper cantabit ad aures,<br>
sic dictante Lyra, cum pars vicesima sexta<br>
Chelarum surget, quae cornua ducet ad astra.<br>
&nbsp;&nbsp;&nbsp;&nbsp;&nbsp;Quid regione Nepae vix partes octo trahentis<br>
Ara ferens turis stellis imitantibus ignem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>340</FONT><br>
in qua devoti quondam cecidere Gigantes,<br>
nec prius armavit violento fulmine dextram<br>
Iuppiter, ante deos quam constitit ipse sacerdos?<br>
quos potius fingent ortus quam templa colentis<br>
atque auctoratos in tertia iura ministros,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>345</FONT><br>
divorumque sacra venerantis numina voce,<br>
paene deos et qui possint ventura videre?<br>
&nbsp;&nbsp;&nbsp;&nbsp;&nbsp;Quattuor appositis Centaurus partibus effert<br>
sidera et ex ipso mores nascentibus addit.<br>
aut stimulis agitabit onus mixtasque iugabit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>350</FONT><br>
semine quadrupedes aut curru celsior ibit<br>
aut onerabit equos armis aut ducet in arma.<br>
ille tenet medicas artes ad membra ferarum<br>
et non auditos mutarum tollere morbos.<br>
hoc est artis opus, non exspectare gementis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>355</FONT><br>
et sibi non aegrum iamdudum credere corpus.<br>
&nbsp;&nbsp;&nbsp;&nbsp;&nbsp;Hunc subit Arcitenens, cuius pars quinta nitentem<br>
Arcturum ostendit ponto. quo tempore natis<br>
Fortuna ipsa suos audet committere census,<br>
regalis ut opes et sancta aeraria servent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>360</FONT><br>
regnantes sub rege suo rerumque ministri,<br>
tutelamque gerant populi, domibusve regendis<br>
praepositi curas alieno limine claudant.<br>
&nbsp;&nbsp;&nbsp;&nbsp;&nbsp;Arcitenens cum se totum produxerit undis,<br>
ter decima sub parte feri formantibus astris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>365</FONT><br>
plumeus in caelum nitidis Olor evolat alis.<br>
quo surgente trahens lucem matremque relinquens<br>
ipse quoque aerios populos caeloque dicatum<br>
alituum genus in studium censusque vocabit.<br>
mille fluent artes: aut bellum indicere mundo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>370</FONT><br>
et medios inter volucrem prensare meatus,<br>
aut nidis damnare suis, ramove sedentem<br>
pascentemve super surgentia ducere lina.<br>
atque haec in luxum. iam ventri longius itur<br>
quam modo militiae: Numidarum pascimur oris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>375</FONT><br>
Phasidos et lucis; arcessitur inde macellum<br>
unde aurata novo devecta est aequore pellis.<br>
quin etiam linguas hominum sensusque docebit<br>
aerias volucres novaque in commercia ducet<br>
verbaque praecipiet naturae lege negata.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>380</FONT><br>
ipse deum Cycnus condit vocemque sub illo<br>
non totus volucer, secumque immurmurat intus.<br>
nec te praetereant clausas qui culmine summo<br>
pascere aves Veneris gaudent et reddere caelo<br>
aut certis revocare notis, totamve per urbem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>385</FONT><br>
qui gestant caveis volucres ad iussa paratas,<br>
quorum omnis parvo consistit passere census.<br>
has erit et similis tribuens Olor aureus artes.<br>
&nbsp;&nbsp;&nbsp;&nbsp;&nbsp;Anguitenens magno circumdatus orbe draconis,<br>
cum venit in regione tuae, Capricorne, figurae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>390</FONT><br>
non inimica facit serpentum membra creatis.<br>
accipient sinibusque suis peploque fluenti<br>
osculaque horrendis iungent impune venenis.<br>
&nbsp;&nbsp;&nbsp;&nbsp;&nbsp;At, cum se patrio producens aequore Piscis<br>
in caelumque ferens alienis finibus ibit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>395</FONT><br>
quisquis erit tali capiens sub tempore vitam,<br>
litoribus ripisve suos circumferet annos,<br>
pendentem et caeco captabit in aequore piscem,<br>
et perlucentis cupiens prensare lapillos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>531</FONT><br>
verticibus mediis oculos immittet avaros<br>
cumque suis domibus concha valloque latentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>399</FONT><br>
protrahet immersus. nihil est audere relictum:<br>
quaestus naufragio petitur corpusque profundo<br>
immissum pariter quam praeda exquiritur ipsa.<br>
nec semper tanti merces est parva laboris:<br>
censibus aequantur conchae, lapidumque nitore<br>
vix quisquam est locuples. oneratur terra profundo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>405</FONT><br>
tali sorte suas artes per litora tractat,<br>
aut emit externos pretio mutatque labores<br>
institor aequoreae varia sub imagine mercis.<br>
&nbsp;&nbsp;&nbsp;&nbsp;&nbsp;Cumque Fidis magno succedunt sidera mundo<br>
quaesitor scelerum veniet vindexque reorum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>410</FONT><br>
qui commissa suis rimabitur argumentis<br>
in lucemque trahet tacita latitantia fraude.<br>
hinc etiam immitis tortor poenaeque minister<br>
et quisquis verove favet culpamve perodit<br>
proditur atque alto qui iurgia pectore tollat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>415</FONT><br>
&nbsp;&nbsp;&nbsp;&nbsp;&nbsp;Caeruleus ponto cum se Delphinus in astra<br>
erigit et squamam stellis imitantibus exit,<br>
ambiguus terrae partus pelagique creatur.<br>
nam, velut ipse citis perlabitur aequora pinnis<br>
nunc summum scindens pelagus nunc alta profundi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>420</FONT><br>
et sinibus vires sumit fluctumque figurat,<br>
sic, venit ex illo quisquis, volitabit in undis.<br>
nunc alterna ferens in lentos bracchia tractus<br>
&lt;conspicuus franget spumanti limite pontum&gt;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>423a</FONT><br>
et plausa resonabit aqua, nunc aequore mersas<br>
diducet palmas furtiva biremis in ipso,<br>
nunc in aquas rectus veniet passuque natabit<br>
et vada mentitus reddet super aequora campum;<br>
aut immota ferens in tergus membra latusque<br>
non onerabit aquas summisque accumbet in undis<br>
pendebitque super, totus sine remige velum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>430</FONT><br>
illis in ponto iucundum est quaerere pontum,<br>
corporaque immergunt undis ipsumque sub antris<br>
Nerea et aequoreas conantur visere Nymphas,<br>
exportantque maris praedas et rapta profundo<br>
naufragia atque imas avidi scrutantur harenas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>435</FONT><br>
par ex diverso studium sociatur utrumque<br>
in genus atque uno digestum semine surgit.<br>
adnumeres etiam illa licet cognata per artem<br>
corpora, quae valido saliunt excussa petauro<br>
alternosque cient motus, elatus et ante&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>440</FONT><br>
nunc iacet atque huius casu suspenditur ille,<br>
membrave per flammas orbesque emissa flagrantis,<br>
quae delphina suo per inane imitantia motu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>444</FONT><br>
molliter ut liquidis per humum ponuntur in undis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>443</FONT><br>
et viduata volant pinnis et in aere ludunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>445</FONT><br>
at, si deficient artes, remanebit in illis<br>
materies tamen apta; dabit natura vigorem<br>
atque alacris cursus campoque volantia membra.<br>
&nbsp;&nbsp;&nbsp;&nbsp;&nbsp;Sed regione means Cepheus umentis Aquari<br>
non dabit in lusum mores. facit ora severae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>450</FONT><br>
frontis &lt;is&gt; ac vultus componit pondere mentis.<br>
pascentur curis veterumque exempla revolvent<br>
semper et antiqui laudabunt verba Catonis.<br>
componet teneros etiam qui nutriat annos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>455</FONT><br>
et dominum dominus praetextae lege sequatur<br>
quodque agat id credat, stupefactus imagine iuris,<br>
tutorisve supercilium patruive rigorem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>454</FONT><br>
quin etiam tragico praestabunt verba coturno,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>458</FONT><br>
cuius erit, quamquam in chartis, stilus ipse cruentus<br>
nec minus hae scelerum facie rerumque tumultu<br>
gaudebunt. vix una trium memorare sepulcra<br>
ructantemque patrem natos solemque reversum<br>
et caecum sine nube diem, Thebana iuvabit<br>
dicere bella uteri mixtumque in fratre parentem,<br>
quin et Medeae natos fratremque patremque,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>465</FONT><br>
hinc vestes flammas illinc pro munere missas<br>
aeriamque fugam natosque ex ignibus annos.<br>
mille alias rerum species in carmina ducent;<br>
forsitan ipse etiam Cepheus referetur in actus.<br>
et, siquis studio scribendi mitior ibit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>470</FONT><br>
comica componet laetis spectacula ludis,<br>
ardentis iuvenes raptasque in amore puellas<br>
elusosque senes agilisque per omnia servos,<br>
quis in cuncta suam produxit saecula vitam<br>
doctior urbe sua linguae sub flore Menander,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>475</FONT><br>
qui vitae ostendit vitam chartisque sacravit.<br>
et, si tanta operum vires commenta negarint,<br>
externis tamen aptus erit, nunc voce poetis<br>
nunc tacito gestu referensque affectibus ora,<br>
et sua dicendo faciet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>480a</FONT><br>
scaenisque togatos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>482b</FONT><br>
aut magnos heroas aget,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>482a</FONT><br>
solusque per omnis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>480b</FONT><br>
ibit personas et turbam reddet in uno;<br>
omnis fortunae vultum per membra reducet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>483</FONT><br>
aequabitque choros gestu cogetque videre<br>
praesentem Troiam Priamumque ante ora cadentem.<br>
&nbsp;&nbsp;&nbsp;&nbsp;&nbsp;Nunc Aquilae sidus referam, quae parte sinistra<br>
rorantis iuvenis, quem terris sustulit ipsa,<br>
fertur et extentis praedam circumvolat alis.<br>
fulmina missa refert et caelo militat ales<br>
bis sextamque notat partem fluvialis Aquari.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>490</FONT><br>
illius in terris orientis tempore natus<br>
ad spolia et partas surget vel caede rapinas<br>
nec pacem bello, civem discernet ab hoste,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>494</FONT><br>
cumque hominum derit strages, dabit ille ferarum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>493</FONT><br>
ipse sibi lex est, et qua fert cumque voluntas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>495</FONT><br>
praecipitant vires; laus est contemnere cuncta.<br>
et, si forte bonis accesserit impetus ausis,<br>
improbitas fiet virtus, et condere bella<br>
et magnis patriam poterit ditare triumphis.<br>
et, quia non tractat volucris sed suggerit arma&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>500</FONT><br>
immissosque refert ignes et fulmina reddit,<br>
regis erit magnive ducis per bella minister<br>
ingentisque suis praestabit viribus usus.<br>
&nbsp;&nbsp;&nbsp;&nbsp;&nbsp;At, cum Cassiope bis denis partibus actis<br>
aequorei iuvenis dextra de parte resurgit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>505</FONT><br>
artifices auri faciet, qui mille figuris<br>
vertere opus possint caraeque acquirere dotem<br>
materiae et lapidum vivos miscere colores.<br>
hinc Augusta nitent sacratis munera templis,<br>
aurea Phoebeis certantia lumina flammis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>511</FONT><br>
gemmarumque umbra radiantes lucibus ignes.<br>
hinc Pompeia manent veteris monumenta triumphi<br>
et Mithridateos vultus induta tropaea,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>510</FONT><br>
non exstincta die semperque recentia flammis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>515</FONT><br>
hinc lenocinium formae cultusque repertus<br>
corporis atque auro quaesita est gratia frontis<br>
perque caput ducti lapides per colla manusque<br>
et pedibus niveis fulserunt aurea vincla.<br>
quid potius matrona velit tractare creatos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>520</FONT><br>
quam factum revocare suos quod possit ad usus?<br>
ac, ne materies tali sub munere desit,<br>
quaerere sub terris aurum furtoque latentem<br>
naturam eruere &lt;omnem&gt; orbemque invertere praedae<br>
imperat et glaebas inter deprendere gazam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>525</FONT><br>
invitamque novo tandem producere caelo.<br>
ille etiam fulvas avidus numerabit harenas<br>
perfundetque novo stillantia litora ponto<br>
parvaque ramentis faciet momenta minutis<br>
Pactolive leget census spumantis in aurum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>530</FONT><br>
aut coquet argenti glaebas venamque latentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>533</FONT><br>
eruet et silicem rivo saliente liquabit;<br>
aut facti mercator erit per utrumque metalli,<br>
alterum et alterius semper mutabit ad usus.<br>
talia Cassiope nascentum pectora finget.<br>
&nbsp;&nbsp;&nbsp;&nbsp;&nbsp;Andromedae sequitur sidus, quae Piscibus ortis<br>
bis sex in partes caelo venit aurea dextro.<br>
hanc quondam poenae dirorum culpa parentum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>540</FONT><br>
prodidit, infestus totis cum finibus omnis<br>
incubuit pontus, fluitavit naufraga tellus,<br>
et quod erat regnum pelagus fuit. una malorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>514</FONT><br>
proposita est merces, vesano dedere ponto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>543</FONT><br>
Andromedan, teneros ut belua manderet artus.<br>
hic hymenaeus erat, solataque publica damna<br>
privatis lacrimans ornatur victima poenae<br>
induiturque sinus non haec ad vota paratos,<br>
virginis et vivae rapitur sine funere funus.<br>
at, simul infesti ventum est ad litora ponti,<br>
mollia per duras panduntur bracchia cautes;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>550</FONT><br>
astrinxere pedes scopulis, iniectaque vincla,<br>
et cruce virginea moritura puella pependit.<br>
servatur tamen in poena vultusque pudorque;<br>
supplicia ipsa decent; nivea cervice reclinis<br>
molliter ipsa suae custos est visa figurae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>555</FONT><br>
defluxere sinus umeris fugitque lacertos<br>
vestis et effusi scapulis haesere capilli.<br>
te circum alcyones pinnis planxere volantes<br>
fleveruntque tuos miserando carmine casus<br>
et tibi contextas umbram fecere per alas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>560</FONT><br>
ad tua sustinuit fluctus spectacula pontus<br>
assuetasque sibi desit perfundere rupes,<br>
extulit et liquido Nereis ab aequore vultus<br>
et, casus miserata tuos, roravit et undas.<br>
ipsa levi flatu refovens pendentia membra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>565</FONT><br>
aura per extremas resonavit flebile rupes.<br>
tandem Gorgonei victorem Persea monstri<br>
felix illa dies redeuntem ad litora duxit.<br>
isque, ubi pendentem vidit de rupe puellam,<br>
deriguit, facie quem non stupefecerat hostis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>570</FONT><br>
vixque manu spolium tenuit, victorque Medusae<br>
victus in Andromeda est. iam cautibus invidet ipsis<br>
felicisque vocat, teneant quae membra, catenas;<br>
et, postquam poenae causam cognovit ab ipsa,<br>
destinat in thalamos per bellum vadere ponti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>575</FONT><br>
altera si Gorgo veniat, non territus illa.<br>
concitat aerios cursus flentisque parentes<br>
promissu vitae recreat pactusque maritam<br>
ad litus remeat. gravidus iam surgere pontus<br>
coeperat ac longo fugiebant agmine fluctus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>580</FONT><br>
impellentis onus monstri. caput eminet undas<br>
scindentis pelagusque vomit, circumsonat aequor<br>
dentibus, inque ipso rapidum mare navigat ore;<br>
hinc vasti surgunt immensis torquibus orbes<br>
tergaque consumunt pelagus. sonat undique Phorcys&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>585</FONT><br>
atque ipsi metuunt montes scopulique ruentem.<br>
infelix virgo, quamvis sub vindice tanto<br>
quae tua tunc fuerat facies! quam fugit in auras<br>
spiritus! ut toto caruerunt sanguine membra,<br>
cum tua fata cavis e rupibus ipsa videres&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>590</FONT><br>
adnantemque tibi poenam pelagusque ferentem<br>
quantula praeda maris! quassis hic subvolat alis<br>
Perseus et semet caelo iaculatur in hostem<br>
Gorgoneo tinctum defigens sanguine ferrum.<br>
illa subit contra versamque a gurgite frontem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>595</FONT><br>
erigit et tortis innitens orbibus alte<br>
emicat ac toto sublimis corpore fertur.<br>
sed, quantum illa subit, semper, iaculata profundo,<br>
in tantum revolat laxumque per aethera ludit<br>
Perseus et ceti subeuntis verberat ora.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>600</FONT><br>
nec cedit tamen illa viro, sed saevit in auras<br>
morsibus, et vani crepitant sine vulnere dentes;<br>
efflat et in caelum pelagus mergitque volantem<br>
sanguineis undis pontumque exstillat in astra.<br>
spectabat pugnam pugnandi causa puella,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>605</FONT><br>
iamque oblita sui metuit pro vindice tali<br>
suspirans animoque magis quam corpore pendet.<br>
tandem confossis subsedit belua membris<br>
plena maris summasque iterum remeavit ad undas<br>
et magnum vasto contexit corpore pontum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>610</FONT><br>
tum quoque terribilis nec virginis ore videnda.<br>
perfundit liquido Perseus in marmore corpus,<br>
maior et ex undis ad cautes pervolat altas<br>
solvitque haerentem vinclis de rupe puellam<br>
desponsam pugna, nupturam dote mariti.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>615</FONT><br>
hic dedit Andromedae caelum stellisque sacravit<br>
mercedem tanti belli, quo concidit ipsa<br>
Gorgone non levius monstrum pelagusque levavit.<br>
&nbsp;&nbsp;&nbsp;&nbsp;&nbsp;Quisquis in Andromedae surgentis tempora ponto<br>
nascitur, immitis veniet poenaeque minister&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>620</FONT><br>
carceris et duri custos, quo stante superbe<br>
prostratae iaceant miserorum in limine matres<br>
pernoctesque patres cupiant extrema suorum<br>
oscula et in proprias animam transferre medullas.<br>
carnificisque venit mortem vendentis imago&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>625</FONT><br>
accensosque rogos, cui stricta saepe securi<br>
supplicium vectigal erit, qui denique posset<br>
pendentem e scopulis ipsam spectare puellam,<br>
vinctorum dominus sociusque in parte catenae<br>
interdum, poenis ut noxia corpora servet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>630</FONT><br>
&nbsp;&nbsp;&nbsp;&nbsp;&nbsp;Piscibus exortis cum pars vicesima prima<br>
signabit terrae limen, fulgebit et orbi,<br>
aerius nascetur Equus caeloque volabit,<br>
velocisque dabit sub tali tempore partus<br>
omne per officium vigilantia membra ferentis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>635</FONT><br>
hic glomerabit equo gyros dorsoque superbus<br>
ardua bella geret rector cum milite mixtus;<br>
hic stadium fraudare fide poteritque videri<br>
mentitus passus et campum tollere cursu.<br>
nam quis ab extremo citius revolaverit orbe&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>640</FONT><br>
nuntius extremumve levis penetraverit orbem?<br>
vilibus ille etiam sanabit vulnera sucis<br>
quadrupedum, et medicas herbas in membra ferarum<br>
noverit, humanos et quae nascentur ad usus.<br>
&nbsp;&nbsp;&nbsp;&nbsp;&nbsp;Nixa genu species et Graio nomine dicta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>645</FONT><br>
Engonasin, cui nulla fides sub origine constat,<br>
dextra per extremos attollit lumina Pisces.<br>
hinc fuga nascentum, dolus insidiaeque creantur,<br>
grassatorque venit media metuendus in urbe.<br>
et, si forte aliquas animus consurget in artes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>650</FONT><br>
in praerupta dabit studium, vendetque periclo<br>
ingenium, ac tenuis ausus sine limite gressus<br>
certa per extentos ponet vestigia funes<br>
et caeli meditatus iter vestigia perdet<br>
paene sua et pendens populum suspendet ab ipso.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>655</FONT><br>
&nbsp;&nbsp;&nbsp;&nbsp;&nbsp;Laeva sub extremis consurgunt sidera Ceti<br>
Piscibus Andromedan ponto caeloque sequentis.<br>
hoc trahit in pelagi caedes et vulnera natos<br>
squamigeri gregis, extentis laqueare porfundum<br>
retibus et pontum vinclis artare furentis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>660</FONT><br>
et velut in laxo securas aequore phocas<br>
carceribus claudent raris et compede nectent<br>
incautosque trahent macularum nemine thynnos.<br>
nec cepisse sat est: luctantur corpora nodis<br>
exceptantque novas acies ferroque necantur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>665</FONT><br>
inficiturque suo permixtus sanguine pontus.<br>
tum quoque, cum toto iacuerunt litore praedae,<br>
altera fit caedis caedes: scinduntur in artus,<br>
corpore et ex uno varius discribitur usus.<br>
illa datis melior, sucis pars illa retentis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>670</FONT><br>
hinc sanies pretiosa fluit floremque cruoris<br>
evomit ex mixto gustum sale temperat oris;<br>
illa putris turbae strages confunditur omnis<br>
permiscetque suas alterna in damna figuras<br>
communemque cibis usum sucumque ministrat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>675</FONT><br>
aut, cum caeruleo stetit ipsa simillima ponto<br>
squamigerum nubes turbaque immobilis haeret,<br>
excipitur vasta circum vallata sagena<br>
ingentisque lacus et Bacchi dolia complet<br>
umorisque vomit socias per mutua dotes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>680</FONT><br>
et fluit in liquidam tabem resoluta medullas.<br>
quin etiam magnas poterunt celebrare salinas<br>
et pontum coquere et ponti secernere virus,<br>
cum solidum certo distendunt margine campum<br>
appelluntque suo deductum ex aequore fluctum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>685</FONT><br>
claudendoque negant abitum: sic suscipit undas<br>
area et epoto per solem umore nitescit.<br>
congeritur siccum pelagus mensisque profundi<br>
canities detonsa maris, spumaeque rigentis<br>
ingentis faciunt tumulos, pelagique venenum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>690</FONT><br>
quo perit usus aquae suco corruptus amaro,<br>
vitali sale permutant redduntque salubre.<br>
&nbsp;&nbsp;&nbsp;&nbsp;&nbsp;At, revoluta polo cum primis vultibus Arctos<br>
ad sua perpetuos revocat vestigia passus<br>
numquam tincta vadis sed semper flexilis orbe,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>695</FONT><br>
[aut Cynosura minor cum prima luce resurgit<br>
et pariter vastusve Leo vel Scorpius acer<br>
nocte sub extrema promittunt iura diei]<br>
non inimica ferae tali sub tempore natis<br>
ora ferent, placidasque regent commercia gentes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>700</FONT><br>
ille manu vastos poterit frenare leones<br>
et palpare lupos, pantheris ludere captis,<br>
nec fugiet validas cognati sideris ursas<br>
inque artes hominum perversaque munera ducet;<br>
ille elephanta premet dorso stimulisque movebit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>705</FONT><br>
turpiter in tanto cedentem pondere punctis;<br>
ille tigrim rabie solvet pacique domabit,<br>
quaeque alia infestant furiis animalia terras<br>
iunget amicitia secum, catulosque sagacis<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;*&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>709a</font><br>
has stellis proprias vires et tempora rerum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</FONT><br>
constituit magni quondam fabricator Olympi.<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;*&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>709b</font><br>
tertia Pleiadas dotavit forma sorores<br>
femineum rubro vultum suffusa pyropo,<br>
invenitque parem sub te, Cynosura, colorem,<br>
et quos Delphinus iaculatur quattuor ignes<br>
Deltotonque tribus facibus, similique nitentem<br>
luce Aquilam et flexos per lubrica terga dracones.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>715</FONT><br>
tum quartum sextumque genus discernitur omni<br>
e numero, summamque gradus qui iungit utramque.<br>
maxima pars numero censu concluditur imo,<br>
quae neque per cunctas noctes neque tempore in omni<br>
resplendet vasto caeli summota profundo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>720</FONT><br>
sed, cum clara suos avertit Delia cursus<br>
cumque vagae stellae terris sua lumina condunt,<br>
mersit et ardentis Orion aureus ignes<br>
signaque transgressus permutat tempora Phoebus,<br>
effulget tenebris et nocte accenditur atra.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>725</FONT><br>
tum conferta licet caeli fulgentia templa<br>
cernere seminibus &lt;minimis&gt; totumque micare<br>
stipatum stellis mundum nec cedere summa&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>729</FONT><br>
floribus aut siccae curvum per litus harenae,<br>
sed, quot eant semper nascentes aequore fluctus,<br>
quot delapsa cadant foliorum milia silvis,<br>
amplius hoc ignes numero volitare per orbem.<br>
utque per ingentis populus discribitur urbes,<br>
principiumque patres retinent et proximum equester&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>735</FONT><br>
ordo locum, populumque equiti populoque subire<br>
vulgus iners videas et iam sine nomine turbam,<br>
sic etiam magno quaedam res publica mundo est<br>
quam natura facit, quae caelo condidit urbem.<br>
sunt stellae procerum similes, sunt proxima primis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>740</FONT><br>
sidera, suntque gradus atque omnia iusta priorum:<br>
maximus est populus summo qui culmine fertur;<br>
cui si pro numero vires natura dedisset,<br>
ipse suas aether flammas sufferre nequiret,<br>
totus et accenso mundus flagraret Olympo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>745</FONT>
</p>

<p class=border></P>

<p>
<table border=0 cellspacing=15 cellpadding=0 align=Center>
<tr>
	<td><a href="manilius.html">Manilius</A>
	<td><a href="misc.html">The Miscellany</A>
	<td><a href="index.html">The Latin Library</A>
	<td><a href="classics.html">The Classics Page</A>
</TABLE>
</p>
</BODY></HTML>