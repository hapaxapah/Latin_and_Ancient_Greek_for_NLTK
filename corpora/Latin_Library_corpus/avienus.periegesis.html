<html>
	<head>
		<title>
			Avienus: Periegesis
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>RUFUS FESTUS AVIENUS
<br>PERIEGESIS seu DESCRIPTIO ORBIS TERRARUM</p>

<p class=border></P>

<p>
Qua protenta iacent vastae divortia terrae<br>
et qua praecipiti volvuntur prona meatu<br>
flumina per terras, qua priscis inclyta muris<br>
oppida nituntur, genus hoc procul omne animantum<br>
qua colit, Aoniis perget stilus impiger orsis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</FONT><br>
ardua res, musae. deus, en deus intrat Apollo<br>
pectora, fatidicae quatiens penetralia Cirrhae.<br>
Pierides, toto celeres Helicone venite,<br>
concinat et Phoebo vester chorus; Oceanumque,<br>
carminis auspicium, primum memorate camenae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</FONT><br>
Oceani nam terra salo praecingitur omnis,<br>
parva ut caeruleo caput effert insula ponto:<br>
nec tamen extremo teres est situs undique in orbe,<br>
qua colitur populis, qua tellus paret aratro;<br>
sed, matutino qua caelum sole rubescit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</FONT><br>
latior, accisi curvatur caespitis arvo,<br>
cetera protentus. tria sunt confinia terrae<br>
unius: est primum Libyae Europaeque Asiaeque.<br>
Aequore ab Hesperio qua se salis insinuat vis,<br>
terrarumque cavis illabitur, arduus Atlas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</FONT><br>
qua iuga celsa tumet, Libyae sese explicat ora:<br>
finis huic Gades, septenaque gurgite vasto<br>
ora procul Nili, Phariorum ubi gleba recumbit,<br>
et Pelusiaci celebrantur templa Canopi.<br>
Europaeque dehinc laevum est latus: at procul ambas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</FONT><br>
una Asia, inclinans geminis se cornibus, urget<br>
desuper, ac rupti divortia continet orbis.<br>
Europam atque Asiam Tanais disterminat amnis<br>
hic se Sarmaticis evolvens finibus alta<br>
scissus Araseo prius aequore, iam suus unda&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</FONT><br>
effluit in Scythiam: procul hinc Maeotida Tethyn<br>
intrat, et inserto freta pellit vasta fluento,<br>
Ismaricique riget semper flabris aquilonis.<br>
at qua piscosi gurges strepit Hellesponti,<br>
vis obliqua sali tepidum procumbit in austrum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</FONT><br>
terrarumque trium modus est mare, donec in alti<br>
ora procul Nili late Thetis efflua serpat.<br>
altera pars orbem telluris limite findit.<br>
caespes terga iacens Asiae succedit in oras,<br>
immensusque modi protenditur. hic latus artans&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</FONT><br>
Caspia contingit freta desuper, atque tumenti<br>
proximus Euxino est: Asiam conterminus iste<br>
Europamque secat. tellus sese altera in austrum<br>
porrigit, insertoque sinus interiacet agro<br>
aestuat); et Libycis Asiam discernit ab oris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>45</FONT><br>
sic diversa fuit sententia, rite quis orbi<br>
limes haberetur. totum hoc circumlatrat aestus,<br>
et maris infesti moles ligat. una furenti<br>
natura est pelago, pelagi sed nomina mille,<br>
aequor ut innumeris terrarum admoverit oris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>50</FONT><br>
qua se blanda satis intendunt flabra favoni,<br>
Hesperium Oceano mare terras intrat ab alto.<br>
axe Lycaoniae rursum facis, atque ubi dura<br>
belligeratores nutrit tellus Arimaspas,<br>
nomine Saturni late iacet aequoris unda.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>55</FONT><br>
hic densata sali stant marmora, pigraque ponti<br>
se natura tenet, numquam ruit effluus umor:<br>
mortuus hic Graio perhibetur gurges in usu<br>
denique, quod lento stupeat plaga salsa profundo,<br>
vel quod sole carens pars orbis taetra rigescat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>60</FONT><br>
vis hebes has oras ardor Titanius afflat,<br>
vis evecta dies illuminat, omneque late<br>
at qua prima dies rutilo sustollitur ortu,<br>
aureus et tremulas late rubor inficit undas,<br>
Eoum pelagus, freta dicunt Indica pandi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>65</FONT><br>
propter Erythraei tenduntur dorsa profundi,<br>
Aethiopumque salum diffunditur. hic notus aethram<br>
urit, et hic aestu radiorum Phoebus anhelo<br>
arva coquit: sterilis regio est, et inhospita late<br>
aret humus, cassaeque solo torrentur harenae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>70</FONT><br>
Oceanus sic cuncta vago complectitur aestu,<br>
undique sic unus terras interminus ambit,<br>
innumerosque sinus cavat illabentibus undis<br>
desuper: e multis celebri sub nomine tantum<br>
quattuor infuso late sale terga dehiscunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>75</FONT><br>
primus in orbe sinus vasti maris aequora gignit,<br>
gurgitis Hesperii: procul hic protentus in ortus<br>
faucibus a Libycis aestum trahit, atque ubi laetam<br>
caespite sub pingui pandit Pamphylia glebam,<br>
deficit, et curva sinuatur litoris ora.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>80</FONT><br>
alter item est primo brevior, maiorque duobus.<br>
hic prolapsus aquaest, boreali fusus ab alto,<br>
terga procelloso turgescit Caspia fluctu.<br>
Hyrcanum hoc pelagus pars nominat. hinc duo rursum<br>
ora patent ponti: geminus sinus aequoris intrat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>85</FONT><br>
telluremque cavat, qua se notus axe tepenti<br>
erigit. horum unus vada longe Persica fundit,<br>
Caspia conversus procul in freta; porrigiturque<br>
quartus Arabs, tumet hic rapido per aperta fluento,<br>
Eusinumque salum videt eminus. en tibi rursum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>90</FONT><br>
aequoris Hesperii tractus loquar: istius unda<br>
lambit terga soli, qua se vagus explicat orbis.<br>
nam vel caeruleo loca circumplectitur aestu,<br>
vel celso demissa iugo confinia radit,<br>
moenia vel fusi praestringit gurgite ponti.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>95</FONT><br>
in zephyrum tellus extenditur, oraque terrae<br>
ultima proceras subducit in astra columnas.<br>
Hic modus est orbis Gadir locus, hic tumet Atlas<br>
arduus, hic duro torquetur cardine caelum,<br>
hic circumfusis vestitur nubibus axis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>100</FONT><br>
et primum ruptas se pontus Hibericus illinc<br>
inserit in terras: caput autem principiumque<br>
Europae et Libyae est. mediis infunditur oris,<br>
irrepitque salum. scopuli stant ardui utrimque:<br>
unus enim Europam, Libyam procul aspicit alter.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>105</FONT><br>
sic discreta freto procera cacumina celsis<br>
emicuere iugis, sic intrant saxa profundum,<br>
sic subeunt nubes, sic caelum vertice fulcit<br>
Maura Abila, et dorso consurgit Hiberica Calpe.<br>
Gallicus hinc aestus provolvitur. hic super urbem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>110</FONT><br>
Massiliam gens Graia colit, Ligurumque tumescit<br>
aequor, et indomito tellus iacet Itala regno.<br>
Ausonis haec regio est; pubi genus ab Iove summo.<br>
qua se flabra trucis boreae per inhospita terrae<br>
eructant caelo, populis caput Aeneadarum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>115</FONT><br>
alba dehinc cautes est terminus: haec freta propter<br>
Trinacriae summa consurgit litoris ora.<br>
evolvuntur item vada fusi caerula ponti;<br>
insula qua Cyrnus fluctu madet alludente,<br>
litoris ostriferi protendens latius undam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>120</FONT><br>
Sardiniamque dehinc moles circumflua cingit<br>
aequoris, et cano spumant freta concita fluctu.<br>
hinc Tyrrhena sali sunt agmina, qua notus axem<br>
umidus inclinat: qua lux se rursus eoa<br>
emergit pelago, Siculi maris aestuat unda,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>125</FONT><br>
obliquumque quatit gurges protentior altum<br>
usque in saxosi Pachyni iuga. plurimus inde<br>
in Cretam trahitur ponti tumor: hicque procul se<br>
inclinat rupes, atque obvia fluctibus altis<br>
ingreditur pelagus Gortynia moenia iuxta,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>130</FONT><br>
ac procumbentis sola propter pinguia Phaesti.<br>
Prona mari cautes extenditur, ut ferus ora<br>
est aries, ultroque minax petit obvia fronte:<br>
denique sic olli nomen prior indidit aetas:<br>
nec minus Italiam cornu prospectat acuto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>135</FONT><br>
litoris, et rapidi perflatur Iapygis ore.<br>
hinc se rursus aquis Hadriatica marmora fundunt<br>
in borean, zephyrumque dehinc deflexa parumper<br>
alta petunt, rauco penitus repentia fluctu:<br>
hic sinus Ionius curvatur litoris acta,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>&nbsp;
140</FONT><br>
caespitis et gemini tellus irrumpitur alto.<br>
nam qua caeruleis pontus sese inserit undis,<br>
Illyris in dextris pandit regionibus agros,<br>
Emathiamque super sulcat genus acre virorum:<br>
Ausonidum laevast. hinc longo caespite tellus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>145</FONT><br>
funditur, et varia populorum pube domantur<br>
arva soli. trina haec pelagi circumtonat unda.<br>
nam qua se zephyri sustollunt flabra, profundum<br>
Tyrrheni est pelagi; qua se notus erigit aethra,<br>
Sicanum late fluitat mare: qua procul autem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>150</FONT><br>
spirat ab eois pulcher regionibus eurus,<br>
Ionii sunt terga sali. sic Itala tellus<br>
a circumfusis latus amplum lambitur undis.<br>
efflua post Siculi moles evolvitur alti,<br>
inque notum late vada ponti caerula serpunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>155</FONT><br>
donec harenosae se attollant aequore Syrtes,<br>
infidumque rati tenuent mare. languida quippe<br>
aequore iam fesso sese trahit unda per ambas.<br>
montibus ab Siculis capit autem prona meatum,<br>
Cretaeisque iugis mox Syrtes inter oberrat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>160</FONT><br>
parcior, et tenui praetexens ima fluento.<br>
rursus ab Idaea Salmonide porrigit aequor<br>
se geminum: nautae Pharium dixere profundum,<br>
quod procul in Casiae vergit confinia cautis:<br>
Sidoniique dehinc late salis aestuat unda,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>165</FONT><br>
Issicus immodico donec sinus ore patescat,<br>
aequoris et nostri sit terminus: arva ubi late<br>
pinguia proceris Cilicum versantur aratris.<br>
curva salo forma est: hinc sese marmora ponti<br>
in zephyrum torquent, ac flexu lubricus errat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>170</FONT><br>
gurges, et exesas illabitur unda lacunas.<br>
sic virosorum prolixa volumina sese<br>
sponte cerastorum facili sub viscere curvant;<br>
sic spiras crebro sinuat draco, seque vel orbe<br>
colligit inclinans, vel pronis agmina longe&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>175</FONT><br>
tractibus absolvit: stridet nemus undique totum,<br>
pestifero afflatu serpens vagus inquinat aethram.<br>
haut secus illapso penetrantur litora fluctu,<br>
et rursum tellus init aequora: iugis ubique<br>
mugitus pelago est, gemitu loca cuncta resultant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>180</FONT><br>
Imminet huic late Pamphylia, subluit illic<br>
unda Chelidonias, illisum murmurat aequor,<br>
saepius et crebra spumescunt aequora rupe,<br>
terminus his cautis Patareidis eminet arcis.<br>
ac rursum in zephyrum vada semet caerula curvant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>185</FONT><br>
hinc salis Aegaei tractus tonat, inque Bootis<br>
plaustra dehinc rapidi flectuntur marmora Nerei,<br>
saxosis Sporadum saepe obluctantia ripis.<br>
non aliud tanta consurgit mole profundum,<br>
non sic curva Thetis fluctu tumet: extimus olli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>190</FONT><br>
in Tenedum cursus, pelagi caput incipit Imbro.<br>
caespitis hinc proni protendens dorsa Propontis,<br>
flatibus ex boreae tepidum procumbit in austrum,<br>
immensaeque Asiae populos alit ubere terrae.<br>
hinc artas inter fauces atque obvia saxa&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>195</FONT><br>
Thracius angustas discludit Bosphorus oras,<br>
Bosphorus Inachiae subvector virginis olim.<br>
nam vicina sibi stant litora; terraque parci<br>
faucibus oris hiat, pronam sinus evomit undam:<br>
proxima non alibi tantum divortia cernas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>200</FONT><br>
caespitis: hac pecoris cursu sternacis in aequor<br>
Inachis illata est; sic pectus canduit ira,<br>
Paelicis et tanto divam dolor extulit igni.<br>
illic instabili fama est sale saxa moveri,<br>
inferrique sibi flabris urgentibus oras:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>205</FONT><br>
hic rigidas errare ferunt per marmora cautes,<br>
et nunc ora sali vastas praetendere rupes,<br>
nunc aperire sinum: gemit amplo murmure pontus,<br>
seu quod collisas Thetis indignata per arces<br>
saeviat obiectis; seu quod brevis exitus undas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>210</FONT><br>
exerat, et strictis eructet faucibus aequor.<br>
interius lato pontus se gurgite fundit,<br>
undarumque procul latus explicat, aurea Phoebi<br>
qua rota purpureo repetit convexa sub ortu.<br>
sic obliqua maris panduntur denique dorsa,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>215</FONT><br>
ut matutinis inclinent aequora habenis,<br>
longior aut boreae concedat gurges in axem.<br>
Pontus enim nostrae sinus est amplissimus undae.<br>
Huic Asia ab laevis praecingitur Europamque<br>
excipit, adversusque dehinc se Thracius artat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>220</FONT><br>
Bosphorus et tenui vix panditur oris hiatu<br>
at qua diducto pontus distenditur aestu,<br>
et porrecta mari terrae iuga longius intrant<br>
in pelagus, tractuque vago sua litora linquunt,<br>
caespite Paphlagonum prodit saxosa Carambis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>225</FONT><br>
altera se cautes similis procul arietis ori,<br>
dura pruinoso qua torpet Taurica caelo,<br>
exerit, et tenta late premit aequora fronte.<br>
eminus ista notum videt, arctos eminus illa.<br>
porro inter fluctus ac fusi marmora ponti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>230</FONT><br>
proxima celsorum sic sunt sibi dorsa iugorum,<br>
quamvis vasta sali moles interfluit arces,<br>
ut gemini sit forma maris. sed brachia pontus,<br>
finibus arctois, eoae lucis in ortum,<br>
et qua prona dies atris involvitur umbris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>235</FONT><br>
molliter inclinans, Scythici speciem facit arcus;<br>
at tepidi de parte noti directior oram,<br>
continuumque iacens, rigidi sub imagine nervi<br>
tenditur: excedit confinia sola Carambis<br>
in borean vergens. boreali rursus in arcto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>240</FONT><br>
ore sinus patulo Maeotidis alta paludis<br>
aequora prorumpunt: Scytha late barbarus oras<br>
incolit, et matrem ponti cognominat undam.<br>
sola parens ponto, genetrix haec sola fluentost:<br>
hoc se fonte trahunt vaga glauci marmora ponti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>245</FONT><br>
Cimmerio prolapsa sinu; nam Bosphorus illic<br>
Cimmerius fauces aperit: circumque superque<br>
Cimmeris, gens dura, colunt. hic ardua Taurus<br>
in iuga consurgit, caelumque cacumine fulcit<br>
verticis, et celsis late caput inserit astris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>250</FONT><br>
huc, mirante salo, quondam sese intulit Argo<br>
Thessala, et innantem stupuerunt aequora cumbam.<br>
sic vasti moles pelagi interfunditur oras:<br>
sic se forma maris toto procul explicat orhe.<br>
Nunc tibi tellurem versu loquar: incute docto,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>255</FONT><br>
Phoebe, chelyn plectro. musis intermina vita<br>
permanet, et memori laus semper pullulat aevo.<br>
indefessa tuae sint mentis acumina, lector,<br>
sudorisque mei patulo bibe carmina rictu:<br>
dulcis in his haustus, meritum grave, gratia perpes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>260</FONT><br>
Ergo solum terraeque Libystidis ora per austrum<br>
tenditur, eoae procul in confinia lucis.<br>
Gades principium est; caput huius caespitis autem<br>
artius angusto conducit litora tractu,<br>
Oceanique salum cuneo subit: istius orae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>265</FONT><br>
terminus immensis Arabum concluditur undis.<br>
at latus hoc terra diffusius explicat agros,<br>
arvaque tenta patent. haec pingui caespite tellus<br>
Aethiopum est nutrix, qui nigros propter Erembas<br>
extremi Libyae curvo sola vomere sulcant:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>270</FONT><br>
et rursum Aethiopes soli subiecta cadenti<br>
arva tenent. sic scissa virum gens ultima terrae<br>
incolit: hos afflant rutilae incunabula lucis;<br>
hi iam praecipitis terrentur solis habenis.<br>
propter proceras zephyri regione columnas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>275</FONT><br>
Mauri habitant; his fluxa fides et inhospita semper<br>
corda rigent; trahitur duris vaga vita rapinis.<br>
proxima se late Numidarum pascua tendunt,<br>
Massyliique super populi per aperta locorum<br>
palantes agitant. certi laris inscia gens est:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>280</FONT><br>
nunc in dumosas erepunt denique rupis,<br>
nunc quatiunt campos, nunc silvas inter oberrant<br>
coniugibus natisque simul: cibus aspera glando<br>
omnibus: haud ollis sulcatur caespes aratro:<br>
non his mugitus pecudum strepit. inclyta post hos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>285</FONT><br>
moenia consurgunt Tyriae Carthaginis: illa<br>
urbs Phoenissa prius, Libyci nunc ruris alumna,<br>
paci blanda quies, et bello prompta cruento.<br>
ast hinc in Syrtim praeceps ruit unda minorem,<br>
ulteriusque dehinc qua lux se reddit Olympo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>290</FONT><br>
maior vasta sibi late trahit aequora Syrtis,<br>
infidumque rati pelagus furit: ardua quippe<br>
undarum moles Tyrrheno cogitur aestu,<br>
curvatumque salum quatit amplo litora fluctu;<br>
ecce alias lento prorepit gurgite Nereus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>295</FONT><br>
undaque vix tenuis siccas praetexit harenas.<br>
immemor ergo modi semper natura duabus<br>
Syrtibus, et classem sors crebro caeca fatigat.<br>
ambarum medio procera Neapolis arcem<br>
surrigit: hanc rursum gens late prisca virorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>300</FONT><br>
Lotophagi includunt: diros Nasamonas at inde<br>
aspice, quis quondam populorum examina multa<br>
versavere solum, multo sonuere per agros<br>
balatu pecudes: nunc lati iugera campi<br>
et grege nuda iacent, et sunt cultoribus orba.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>305</FONT><br>
Ausonis haec duro vastavit dextera bello:<br>
Ausonis invicti gens roboris una per orbem<br>
arma tulit: pubem Latiam ferus horruit Hister,<br>
Romanas aquilas Rhodanus tremit, Italidum vi<br>
maesta paludivagos Germania flevit alumnos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>310</FONT><br>
Illi caeruleas attingunt aequoris undas:<br>
at qua navigero tellus discedit ab aestu,<br>
innumerae gentes, populorum examina mille<br>
arva tenent. hic fata canit venerabilis Hammon,<br>
mugit harenosis nemus illic denique lucis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>315</FONT><br>
astat Cyrene propter vetus, erigiturque<br>
urbs procera arces, et Apolline dives alumno:<br>
Marmaridae iuxta; procul hi tamen ultima regni<br>
Aegypto inclinant: tergo Gaetulia glebam<br>
protinus hinc Garamas late confinia tendit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>320</FONT><br>
trux Garamas, pedibus pernix, et harundinis usu<br>
nobilis: at quantum terrarum interna recedunt,<br>
ut procul Oceano tellus vicina madescat,<br>
Aethiopum populos alit ampli caespitis ora,<br>
terminus Aethiopum populos adit ultima Cerne.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>325</FONT><br>
post Blemyes medii succedunt solis habenas,<br>
corpora proceri, nigri cute, viscera sicci,<br>
et circumvincti nervis exstantibus artus.<br>
hi celeri molles currunt pede semper harenas,<br>
nec tamen impressae linquunt vestigia plantae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>330</FONT><br>
eminus evolvunt hinc sese pinguia Nili<br>
flumina, et intenti prolabitur aequoris unda.<br>
hic qua secretis incidit flexibus agros,<br>
Aethiopum lingua Siris ruit: utque Syenen<br>
caerulus accedens diti loca flumine adulat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>335</FONT><br>
nomine se claro Nilum trahit, inque iacentem<br>
Aegyptum fusus fluctu premit arva marito,<br>
fecundatque solum: procul illinc agmina cogit<br>
in borean, scissusque vagis amfractibus aequor<br>
non olli compar quisquam fluit, inclyta quamquam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>340</FONT><br>
undique se totis eructent flumina terris.<br>
Nilus enim immensos vitam dispergit in agros,<br>
et fovet invecto sata gurgite: Nilus honorem<br>
telluri reparat: Nilus freta maxima pellit.<br>
hic Asiam ab Libya disterminat, axe favoni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>345</FONT><br>
secernens Libyam; redeuntis solis ab ortu<br>
disiungens Asiae medio confinia fluctu.<br>
nec procul illa virum gens incolit, axibus olim<br>
quae prior humanas leges et iura notavit,<br>
vomere quae duro, quae longi pondere aratri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>350</FONT><br>
sollicitavit humum, quae fetus edere sulcis<br>
tellurem docuit, quae caedens partibus aethram<br>
prodidit obliquo solem decurrere caelo.<br>
istius ergo tibi formam regionis et oras<br>
expediam versu. blandus praetenditur aer,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>355</FONT><br>
prodigus herbarum caespes iacet, aspera nusquam<br>
culmina consurgunt, portus cavat ora frequentis.<br>
quidquid terra dehinc redeuntis sufficit anni<br>
tempore, prae cunctis stupeas specieque modoque.<br>
trina loco frons est, sed laxior axe Bootis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>360</FONT><br>
luce sub eoa constrictior, usque Syenen<br>
tenditur, unde pii volvuntur flumina Nili.<br>
hic urbs est Thebae, Thebae quae moenibus altis<br>
praecinxere larem: Memnon ubi Tithoneus<br>
suspectat roseas Aurorae matris habenas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>365</FONT><br>
pars quae coeaneo discedit ab aequore, septem<br>
oppida sustentat: notiam pars vergit in oram,<br>
et modus est olli Serbonidis alta paludis;<br>
altera pulsatur genitalibus ore favoni.<br>
hic urbem posuit Pellaeae dextera gentis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>370</FONT><br>
hic inter celsas late surgentia nubes<br>
templa Sinopaei Iovis astant nixa columnis,<br>
divite saxorum circumvestita metallo,<br>
auro fulta gravi, niveo radiantia dente.<br>
nec minus hic speculae vertex subducitur, ex quo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>375</FONT><br>
cernere sit longe Pallenidis intima terrae.<br>
at qua surgenti terrae pars conscia Phoebost,<br>
aggere murorum Pelusia moenia surgunt.<br>
gens hic docta sali tumido freta gurgite currit,<br>
inque procellosos lembum convertere fluctus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>380</FONT><br>
ludum habet, et rauca vitam producit in unda.<br>
Talis forma iacet Libyae, talique recessu<br>
ab zephyro eoum tellus incumbit in axem.<br>
istius extenti sola caespitis undique sulcant<br>
gentes innumerae, quae sparsae litore longo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>385</FONT><br>
Oceani australis vada late caerula tangunt;<br>
et quae multimodis media tellure agitantes<br>
arva domant, et quae Tritonidis alta paludis<br>
ut circumfuso populorum examine cingunt.<br>
Nunc tibi et Europae fabor latus: haec, ubi terras&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>390</FONT><br>
intrat Atlantei vis aequoris, accipit ortum.<br>
unus utramque sali fluxus secat, et procul unum<br>
distinet os ambas: eadem insinuatio ponti<br>
Europam et Libyam rapido disterminat aestu.<br>
sed prior illa tamen tepido perfunditur austro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>395</FONT><br>
haec subit insanos tergum curvata aquilones.<br>
ambae Asiam rursum simili sub limite tangunt:<br>
aequus utrimque modus protenditur: at simul ambas<br>
si conferre sibi quisquam velit, una parumper<br>
ut credatur humus, mediique interflua ponti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>400</FONT><br>
subtrahat; extemplo, quali nux pinea formast,<br>
singula versanti talis succedet imago<br>
Europae et Libyae: sic nam latus explicat ambas,<br>
unum et utrique caput, similis quoque finis utrique<br>
sed tamen Hesperii qua spectant aequoris undam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>405</FONT><br>
ambae producto coeunt sibi caespite terrae;<br>
qua matutinis sol istas ignibus afflat,<br>
latior ambabus species distenditur. unum<br>
hoc agili sub mente tenens, velut obvia habebis<br>
cetera terrarum. tellus Europa columnis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>410</FONT><br>
proxuma magnanimos alit aequo caespite Hiberos.<br>
hi super Oceani borealis frigida tangunt<br>
aequora, et excursu diffusi latius agri<br>
arva tenent, duris nimium vicina Britannis;<br>
flavaque caesariem Germania porrigit oram,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>415</FONT><br>
dumosa Hercyniae peragrans confinia silvae.<br>
Inde Pyrenaei turgescunt dorsa nivalis,<br>
Gallorumque truces populi per inhospita terrae<br>
vitam agitant: tum caeruleum Padus evomit antro<br>
hic prius Heridani propter nemorosa fluenta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>420</FONT><br>
fleverunt liquidae lapsum Phaethonta sorores,<br>
mutataeque manus planxerunt pectora ramis.<br>
Nec procul hinc rigidis insurgunt rupibus Alpes,<br>
nascentemque diem celso iuga vertice cernunt.<br>
porro inter cautes et saxa sonantia Rhenus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>425</FONT><br>
vertice qua nubes nebulosus fulcit Adulas,<br>
urget aquas, glaucoque rapax rotat agmine molem<br>
gurgitis, Oceani donec borealis in undas<br>
effluat, et celeri perrumpat marmora fluctu.<br>
quin et Danubium produnt secreta repente&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>430</FONT><br>
barbara, sed discors tamen est natura fluento.<br>
Abnoba mons Histro pater est: cadit Abnobae hiatu<br>
flumen; in eoos autem convertitur axes,<br>
Euxinoque salo provolvitur; ora per aequor<br>
quinque vomunt amnem, qua se procul insula Peuce&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>435</FONT><br>
exerit: hunc rigidi qua spirant flabra aquilonis,<br>
Sarmata, Germani, Geta, Basternaeque feroces,<br>
Dacorumque tenent populi, tenet acer Halanus,<br>
Incola Taurisci Scytha litoris; indeque rursum<br>
dira Melanchlaeni gens circumfusa vagatur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>440</FONT><br>
proxima Neurorum regio est, celeresque Geloni,<br>
praecinctique sagis semper pictis Agathyrsi.<br>
inde Borysthenii vis sese fluminis effert<br>
Euxinum in pelagus: tunc aequora Panticapaei<br>
ardescique tibi celso de vertice surgunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>445</FONT><br>
Riphaei montis, ubi dura saepe sub arcto<br>
densa pruinosos eructant nubila nimbos.<br>
hic dites venae niveum gignunt crystallum,<br>
adque hic indomito tellus adamante rigescit<br>
inter Riphaeos et proceros Agathyrsos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>450</FONT><br>
haec gentes Histrum, qua se plaga dura Bootis<br>
porrigit, incumbunt: medii de parte diei<br>
per dumosorum reptantes dorsa iugorum<br>
Gerrhae habitant. Gerrhas attingunt oppida late<br>
Norica, et immodicae rursum sola pinguia glebae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>455</FONT><br>
Pannonia exercet. borean subit altior agro<br>
Moesus, et extento post tergum caespite Thracas<br>
plurimus excedit: tunc ipsi maxima Thraces<br>
vomere sollicitant curvo loca: denique longo<br>
qua porrecta iacet spatio piscosa Propontis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>460</FONT><br>
et qua praecipiti fluctu furit Hellespontus,<br>
Aegaeumque dehinc procul in mare, plurima Thraces<br>
arva tenent: hic mellifluis Pallena sub antris<br>
Lychnitis rutilae flammas alit: hic et iaspis<br>
fulva micat stellis, quantum convexa per aethrae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>465</FONT><br>
ignea perpetuis ardescunt sidera flammis.<br>
Hic rursum occiduis Europam fabor ab oris.<br>
haec tamquam speculis adsurgens plurima trinis,<br>
spectat Achaemeniae lucis iubar: unus Hiberos<br>
limes habet, limes tenet alter denique Graios,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>470</FONT><br>
Ausoniae medius protendit latius arva.<br>
Oceani vicina salo qua gleba recumbit,<br>
Oceani Hesperii, tumet illic ardua Calpe;<br>
Hic Hispanus ager, tellus ibi dives Hiberum:<br>
Tartesusque super sustollitur: indeque Cemsi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>475</FONT><br>
gens agit, in rupis vestigia Pyrenaeae<br>
protendens populos: medio se limite gleba<br>
Ausonis effundit; mediam secat Appenninus<br>
Ausoniam: nam qua boreali vertice ad aethra<br>
concrescunt Alpes, surgit caput Appennino;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>480</FONT><br>
et qua Sicanii tellus madet aequoris aestu,<br>
ut protelatae molis iuga gurgite condit.<br>
huic circa multae sola sulcant proxima gentes;<br>
et tamen has omnes solers tibi musa loquetur.<br>
prima vetustorum gens est ibi Tyrrhenorum:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>485</FONT><br>
inde Pelasga manus, Cyllenae e finibus olim<br>
quae petit Hesperii freta gurgitis, arva retentat<br>
Itala: tum multa tenduntur parte Latini,<br>
per quos flaventis Tybris pater explicat undas,<br>
Romanosque lares lapsu praelambit alumno.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>490</FONT><br>
hinc Campanus ager glebam iacit: hic freta quondam<br>
Parthenopen blando labentem in marmora ponti<br>
suscepere sinu: tepidum si rursus in austrum<br>
convertare oculos, nemorosi maxima cernes<br>
culmina Piceni: coma largi palmitis illic&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>495</FONT><br>
tenditur, ac fuso Bacchus tegit arva flagello.<br>
tunc Lucanorum regio insurgentibus alte<br>
cautibus horrescit: scrupus sola creber iniqua<br>
asperat, et denso caecantur stipite silvae.<br>
Britius hinc dumos acer colit inter, et arces&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>500</FONT><br>
intendant pelagus, displosisque aequora terris<br>
instabile inclinent semper mare, qua vel eois<br>
Hadrias unda vadis largam procul expuit algam,<br>
vel qua Tyrrheni praeceps involvitur aestus.<br>
ad zephyri hinc rupes dorsum tumet, inque Bootis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>505</FONT><br>
plaustra patens albo consurgit vertice saxum.<br>
huc se prisca Locri gens intulit, et sale longo<br>
eminus invecti, qua pontum gurgite rumpit<br>
flumen Alex, Graiae rexerunt lintea cumbae.<br>
hinc Metapontini discurrunt latius arvo:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>510</FONT><br>
inde Croton priscis attollit moenia muris:<br>
Aesarus hic amnis salsa convertitur unda,<br>
et Iunone calent hic arae praesule semper.<br>
nec minus exciti post flumina dira tonantis<br>
infortunatae Sybaris vicina ruinast;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>515</FONT><br>
Samnitaeque truces habitant confinia: post hos<br>
gens Marsum quondam tenuit loca: tumque Tarentum<br>
surgit, Amyclaei suboles praedura tyranni.<br>
hinc iacet in patulos proiecta Calabria campos,<br>
et super arenti tenduntur Iapyges agro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>520</FONT><br>
huc se praecipiti cogit ferus Hadria ponto.<br>
hic Aquileia decens celsis caput inserit astris:<br>
Tergestumque dehinc curvi salis incubat oram,<br>
extimus Ionii qua se sinus aequoris abdit.<br>
tot populi Ausoniam circumdant moenibus altis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>525</FONT><br>
Italiam cingunt tot diti caespite gentes.<br>
in iubar eoum rursum se pervia flectunt<br>
aequora, et Assyrium suspectant eminus axem<br>
Ionii freta glauca sali, primosque Liburnos<br>
praestringunt pelago; gens Hylli plurima rursum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>530</FONT><br>
accolit: hic tenui tellus discluditur aestu.<br>
Illyris ora dehinc distenditur: hicque periclis<br>
saepe carinarum famosa Ceraunia surgunt.<br>
tum prorepentis qua sunt vada turgida Nerei,<br>
Harmoniae et Cadmi sustentat gleba sepulchrum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>535</FONT><br>
barbara: nam longo iactati saepius orbe,<br>
postquam liquerunt Hismeni fluminis undam,<br>
hic in caeruleos mutati membra dracones<br>
absolvere diem, finemque dedere labori.<br>
nec minus hic aliut monstri genus arbiter aethrae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>540</FONT><br>
edidit: adsistunt scopuli duo, cumque quid atri<br>
imminet eventus, ut vulgi corda fatiget<br>
sors rerum, et gentes terat inclementia fati,<br>
et motantur humo, et coeunt sibi vertice saxa.<br>
sed qua mitis item spirat notus, Oriciumque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>545</FONT><br>
pulsant flabra solum, Graiae confinia terrae<br>
incipiunt aperire latus, prolixaque longis<br>
iugera producunt spatiis, praecincta duobus<br>
aequoris infusi procursibus: hanc freta quippe<br>
Aegaei lambunt pelagi; citus Hadria rursum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>550</FONT><br>
subluit hanc fluctu: gemino sic gurgite late<br>
Graia madet tellus, sortitaque marmora ventos<br>
quaeque suos, imo turgescunt mota profundo.<br>
Eurus in Aegaeum contorquet flabra: cadentis<br>
parte poli zephyris Hadriatica terga tumescunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>555</FONT><br>
insula se rursum Pelopis visentibus offert,<br>
insula quae platani folio compar sedet. Isthmi<br>
quippe caput summum conducitur, artaque vergit<br>
in borean tellus, et Graios adiacet agros:<br>
cetera sub folii specie distenditur arva,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>560</FONT><br>
ac per utrumque latus sinuoso saepe recedit<br>
caespite: sed tepido qua tellus tunditur austro,<br>
Graiorum Triphylis sterili se porrigit ora.<br>
hinc sacer Alpheus flumen trahit, et vagus aequor<br>
influit Eurotas. Pisanos alter adulat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>&nbsp;
565</FONT><br>
alter Amyclaeas celeri secat agmine terras.<br>
insula qua curvas inclinat concava valles,<br>
Arcades immensum propter degunt Erymanthum.<br>
hic distentus aquas sata lambit pinguia Ladon.<br>
iuxta Argivus ager, iuxta sunt culta Laconum:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>570</FONT><br>
illos prima dies, celer istos aspicit auster.<br>
Isthmi terga dehinc geminus circumlatrat aestus,<br>
parte Ephyres, piceas qua nos agit atra tenebras,<br>
et matutinus qua lucem proserit ortus.<br>
hic usu Graio nomen tenet unda Saronis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>575</FONT><br>
Atticus hanc ultra limes iacet, Attica tellus<br>
belligeratorum genetrix memoranda virorum.<br>
fertilis haec herbis Illissum subvehit amnem:<br>
Illissi boreas stagno tulit Orithyiam.<br>
Boeotumque dehinc sese confinia iungunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>580</FONT><br>
et Locris, et patuli sulcator Thessalus agri,<br>
et Macetum praepingue solum; tumet arduus Hemus,<br>
Threiciumque caput subducitur: adiacet Hemum<br>
partibus ab zephyri Dodonae vatis alumnus.<br>
axe noti rigidas subter rupes Aracynthi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>585</FONT><br>
gens Aetola colit; campis ibi pulcher apertis<br>
labitur, et virides sulcans terras Achelous<br>
irruit Hadriaci tergum maris; hicque frequentes<br>
fluctibus attolluntur Echinades: haut procul inde<br>
prisca Cephallenae consurgunt oppida terrae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>590</FONT><br>
Delphica quin etiam miscet confinia Phocis,<br>
lucis in exortum protentior; inque Booten<br>
Thermopylae cedunt. hic se Parnasia rupes<br>
erigit: hic celeri Cephisus volvitur unda:<br>
hic quondam Python transactus harundine membra,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>595</FONT><br>
sanguinis et cassus prolixa volumina solvit.<br>
illic saepe deum conspeximus arridentem,<br>
inter turicremas hic Phoebum vidimus aras.<br>
Nunc ut quaeque vago surrexerit insula ponto,<br>
ordine quo steterint pelago circumflua saxa,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>600</FONT><br>
expediam. cumbae ducatur cursus ab unda<br>
gurgitis occidui: precor, aspirate, camenae,<br>
Inter et oppositas intendite lintea terras.<br>
Gadir prima fretum solida supereminet arce,<br>
Attollitque caput geminis inserta columnis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>605</FONT><br>
Haec Cotinussa prius fuerat sub nomine prisco,<br>
Tartesumque dehinc Tyrii dixere coloni,<br>
barbara quin etiam Gades hanc lingua frequentat:<br>
Poenus quippe locum Gadir vocat undique saeptum<br>
aggere praeducto. Tyrii per inhospita late&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>610</FONT><br>
aequora provecti, tenuere ut caespitis oram,<br>
constituere domus; dant hi quoque maxima templa<br>
Amphitryoniadae, numenque verentur alumnum.<br>
insula se propter Gymnesia tollit ab alto,<br>
ac dilecta vago pecori consurgit Ebusus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>615</FONT><br>
Sardiniaeque arces, et inhorrens Corsica silvis:<br>
Aeolidesque dehinc tumidis se fluctibus edunt<br>
insulae, et inserto canescunt undique ponto.<br>
has dudum tenuit rex Aeolus: Aeolus illic<br>
hospita iactatis indulsit litora nautis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>620</FONT><br>
Aeolus imperio summi Iovis arbiter alto<br>
impositus pelago est, effundere carcere ventos<br>
et sedare salum. septem sese aequoris aestu<br>
emergunt arces: celsam rex Aeolus aulam<br>
hic habuit. tunc Ausoniam se pandit in oram&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>625</FONT><br>
tellus Trinacria et patulo distenditur agro.<br>
haec autem trinis laterum procursibus astat,<br>
ternaque caeruleis longe iuga porrigit undis.<br>
in matutinos Pachynos producitur ortus:<br>
pars tepet ab zephyro Lilybeia: celsa Peloris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>630</FONT><br>
tota sereniferae pulsatur flatibus ursae.<br>
hic iter infidum pelagi, miserandaque fata<br>
involvere salo fluctuque hausere voraci<br>
saepe ratis. urgent angustae marmora fauces,<br>
artaque praecipitant properum confinia pontum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>635</FONT><br>
qua se parte dehinc celsae notus erigit aethrae,<br>
vis late Libyci furit aequoris. una ibi Syrtis;<br>
ast aliam ulterius freta prolabentia tendunt,<br>
parvaque caeruleo circumsonat aequore Meninx.<br>
rursus in Hadriacam lembum cogentibus undam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>640</FONT><br>
et laevum curva pelagus sulcantibus alno,<br>
insula se Grai Diomedis gurgite promit,<br>
Italiam spectans et Iapygis arva coloni.<br>
huc illum motae quondam tulit ira Diones,<br>
postquam per celeres extorrem traxit Hiberos:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>645</FONT><br>
coniugis huc dirae misit furor Aegialiae.<br>
Ionii siquis rate rursum caerula currat<br>
aequora, et eoos cumbam producat in ortus,<br>
Absyrti cautes et crebras protinus arces<br>
inveniet. Colchos huc quondam cura fidesque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>650</FONT><br>
extulit, insanam sectantes Aeetinen.<br>
nec procul Ionii per terga Libyrnides astant:<br>
inque notum post dira Ceraunia carbasa siquis<br>
torqueat, et tepidos lembum declinet in axes,<br>
Ambraciotarum succedent protinus arces,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>655</FONT><br>
Alcinoique domus pandetur Cercyra rursum,<br>
Cercyra compta solum, locupleti Cercyra sulco.<br>
hanc super est tellus, Ithaci vetus aula tyranni,<br>
exulis et toto raptati saepe profundo.<br>
plurima praeterea consurgunt gurgite saxa,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>660</FONT><br>
quae protentus aquas Achelous pulcher oberrat;<br>
Amnisusque dehinc alias circumfluit unda,<br>
quae tamen in borean vergunt magis; Aegila parva<br>
et procera caput turgescunt pulchra Cythera;<br>
eminet hic etiam saxosa Calauria iuxta;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>665</FONT><br>
Carpathus hic rupes attollitur: haec tamen axem<br>
respicit occiduum. nutrix hic Creta tonantis,<br>
multa latus, glebamque ferax et opima virentum<br>
erigitur pelago. Cretam super astitit Ida,<br>
Ida procellosis agitans aquilonibus ornos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>670</FONT><br>
nec procul Aegyptum Rhodus adiacet, adiacet oram<br>
Suniados, qua se protendit caespes Abantum,<br>
fertilis Aeginae tellus, et opima Salamis.<br>
lucis ab exortu, Pamphylia qua cavat aestum<br>
prolabentis aquae, Cyprus alta cingitur unda,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>675</FONT><br>
adque Dionaei pulsatur litoris acta.<br>
inde Chelidoniae tris sese gurgite tollunt,<br>
qua frons tenta salo Patareidis eminet arcis.<br>
laeta dehinc Aradus Phoenicum praeiacet oram,<br>
multus ubi exesae sinus est telluris ab alto,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>680</FONT><br>
ac latus omne soli procul in dispendia cedit<br>
litoris, et curvo praelambitur ora fluento.<br>
mirus at ille dehinc Aegaei gurges habetur,<br>
qui gemina de parte sali velut ordine fisso<br>
saxa mari profert circumflua, tenuia sese&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>685</FONT><br>
areta praecipitant Athamantidis inclyta leto:<br>
Sextus ubi atque Abydus parvo sale discernuntur,<br>
et vicina sibi lambit confinia pontus.<br>
pars procul Europae laevum latus, altera porro<br>
ditem Asiam spectat: cunctae tamen ordine facto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>690</FONT><br>
insulae in arctoi procedunt plaustra Bootis.<br>
Europam incumbit prolixus limes Abantum.<br>
Scyrus ibi late dorsum tumet, ac Peparethum<br>
protollit pelagus. iuxta Vulcania Lemnos<br>
erigitur, Cererique Thasus dilecta profundo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>695</FONT><br>
proserit albenti se vertice: prominet Imbrus,<br>
Thressaque consurgit propter Samus: indeque rursum<br>
Cyclades accedunt Asiam, Delumque coronant.<br>
omnes fatidico curant sollemnia Phoebo.<br>
nam cum vere novo tellus se dura relaxat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>700</FONT><br>
culminibusque cavis blandum strepit ales hirundo,<br>
gens devota choros agitat, gratique sacrato<br>
ludunt festa die, visit sacra numen alumnum.<br>
Hinc Sporades crebro producunt caespite sese<br>
densa serenato ceu splendent sidera caelo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>705</FONT><br>
nec minus attolluntur Ionides insulae ab alto.<br>
hic iuxta Caunus, Samus hic Saturnia iuxta,<br>
tumque Chius patulae prospectans arva Pelinae.<br>
Lesbus item et Tenedus per aperti marmora ponti<br>
expediunt arces, et culmina nubibus indunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>710</FONT><br>
hinc se piscosi pandit sinus Hellesponti.<br>
hic salis arctoi spumas vomit impiger aestus,<br>
hic protenta quatit late freta glauca Propontis.<br>
siquis laeva dehinc Euxini marmora sulcet,<br>
ora Borysthenii qua fluminis in mare vergunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>715</FONT><br>
e regione procul spectabit culmina Leuces.<br>
Leuce cana iugum, Leuce sedes animarum:<br>
nam post fata virum semper versarier illic<br>
insontes aiunt animas; ubi concava vasto<br>
cedit in antra sinu rupes, ubi saxa dehiscunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>720</FONT><br>
molibus exesis, et curvo fornice pendent.<br>
haec sunt dona piis: sic illos Iuppiter imis<br>
exemit tenebris, Erebi sic inscia virtus.<br>
Rursum Cimmerius qua Bosphorus ora patescit,<br>
dexterior ponto subit insula, vastaque late&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>725</FONT><br>
excedit moles pelagus: sedet eminus ingens<br>
Phaenagore, et muros attollitur Hermonassa.<br>
haec maris infusi consurgunt insulae ab alto.<br>
exterior quis unda dehinc, circumfluus et quis<br>
aestuet Oceanus, quibus illae flatibus omnes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>730</FONT><br>
culmina pulsentur, memores date carmine musae.<br>
Propter Atlantei tergum salis Aethiopum gens<br>
Hesperides habitant; dorsum tumet hic Erythiae,<br>
hicque Sacri, sic terga vocat gens ardua, montis:<br>
nam protenta iugum tellus trahit: hoc caput amplae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>735</FONT><br>
proditur Europae: genetrix haec ora metalli,<br>
liventis stagni venas vomit: acer Hiberus<br>
hic freta veloci percurrit saepe phaselo.<br>
eminus hic aliae gelidi prope flabra aquilonis<br>
exsuperant undas et vasta cacumina tollunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>740</FONT><br>
hae numero geminae, pingues sola, caespitis amplae,<br>
conditur occidui qua Rhenus gurgitis unda,<br>
dira Britannorum sustentant agmina terris.<br>
hic spumosus item ponti liquor explicat aestum,<br>
et brevis e pelago vertex subit: hic chorus ingens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>745</FONT><br>
producit noctem ludus sacer: aera pulsant<br>
vocibus, et crebris late sola calcibus urgent.<br>
non sic Absynthi prope flumina Thracis almae<br>
Bistonides; non, qua celeri ruit agmine Ganges,<br>
Indorum populi stata curant festa Lyaeo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>750</FONT><br>
longa dehinc celeri siquis rate marmora currat,<br>
inque Lycaonias cumbam procul urgeat arctos,<br>
inveniet vasto surgentem vertice Thulen.<br>
hic cum plaustra poli tangit Phoebeius ignis,<br>
nocte sub illustri rota solis fomite flagrat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>755</FONT><br>
continuo, clarumque diem nox aemula ducit.<br>
nam sol obliquo torquetur cardine mundi,<br>
directosque super radios vicinior axi<br>
occiduo inclinat, donec iuga rursus anhela<br>
devexo accipiat caelo notus. inde fluenta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>760</FONT><br>
tenduntur Scythici longe maris in facis ortum<br>
Eoae: tum coeaneis erepit ab undis<br>
insula, quae prisci signatur nominis usu<br>
aurea, quod fulvo sol hic magis orbe rubescat.<br>
Contemplator item, ceu se mare flectat in austrum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>765</FONT><br>
inque notum Oceanus freta ponti caerula curvet:<br>
altaque Coliadis mos hic tibi dorsa patescent<br>
rupis, et intenti spectabis caespitis arces.<br>
pro quibus ingenti consistens mole per undas<br>
insula Taprobane gignit taetros elephantos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>770</FONT><br>
et super aestiferi torretur sidere cancri.<br>
haec immensa patet, vastisque extenditur oris<br>
undique per pelagus: latus autem protinus olli<br>
agmina cetosi pecoris, vaga monstra profundi,<br>
alludunt: fervent Erythraei marmora ponti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>775</FONT><br>
tota feris: haec, ut rigidi iuga maxima montis,<br>
nubibus attollunt latus omne, et terga tumescunt:<br>
instar in his rupis spinae tenor arduus astat,<br>
molibus in celsis scrupus quoque creber inhorret.<br>
a! nequis rapidi subvectus gurgitis unda&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>780</FONT><br>
haec in terga sali lembum contorqueat umquam:<br>
a! ne monstrigenis, hostem licet, inferat aestus<br>
fluctibus: immodici late patet oris hiatus<br>
quippe feris, antro panduntur guttura vasto;<br>
protinus haec ipsas absorbent fauce carinas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>785</FONT><br>
involvuntque simul mox monstra voracia nautas.<br>
Ogyris inde salo promit caput, aspera rupes,<br>
Carmanis qua se pelagi procul invehit undas;<br>
regis Erythraei tellus haec nota sepulchro<br>
tenditur, et nudis iuga tantum cautibus horrent.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>790</FONT><br>
Persicus hinc aestus fauces hiat: insula rursum,<br>
si tamen in borean flectantur carbasa cumbae,<br>
Icarus aerio consurgit vertice in auras,<br>
Icarus ignicomo Soli sacra; namque Sabaei<br>
turis ibi semper vaga fumum nubila volvunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>795</FONT><br>
Insulae in Oceani procursibus hae tibi tantum<br>
carmine sunt dignae: multas vehit undique pontus<br>
praeterea, parvas specie, famaque carentia<br>
pars Asiam, Libyam pars adiacet altera ponto,<br>
pars videt Europam: non has tamen aut modus orae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>800</FONT><br>
aut interna cavi commendat vena metalli.<br>
harum aliae duris reserant vis litora nautis,<br>
et scaber in multis scrupus riget; undique iniquus<br>
surrigitur vertex, et inhospita caespitis orast.<br>
harum quis valeat numerosa ut nomina fari?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>805</FONT><br>
si velit hoc ullus, velit idem scire quot alto<br>
curventur fluctus pelago, quot sidera caeli<br>
educant flammas, quot robora proferat Ida,<br>
quantus harenarum numerus versetur ab euro.<br>
Carmine nunc Asiam formet stilus: incute doctam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>810</FONT><br>
Phoebe, chelyn! totis Helicon aspiret ab antris.<br>
maxima pars orbis narrabitur; inclyta tellus<br>
prometur musis. terrarum summa duarum<br>
unius est limes, quae caespite protegit ambas.<br>
vastius ast Asiae diti caput, indeque sensim&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>815</FONT><br>
in matutinos oram conducitur axes.<br>
hic astare procul Bacchi fert fama columnas,<br>
ultimus Oceani qua terras alluit aestus,<br>
Indica qua rupes tumet extima, quo vaga Ganges,<br>
caespite dorsa trahens in Nysaeum Platamona&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>820</FONT><br>
porrigitur. similis nequaquam est forma duabus,<br>
nec modus est compar: secat unus denique pontus<br>
Oceanus, trinoque sinu vagus influit aestus<br>
unam Asiae molem: sinus istam Persicus intrat,<br>
maximus hanc Arabum scindit sinus, et sinus aequor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>825</FONT><br>
inserit Hyrcanus: duo nigri partibus austri<br>
curvantur, rigidam suspectat tertius arcton:<br>
hic et in Euxini prorepit marmoris undam,<br>
et zephyrum tergo spectat procul: adiacet ambos<br>
tellus multa dehinc, et longis tenditur arvis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>830</FONT><br>
ast Asiam incumbit vasto mons aggere Taurus,<br>
interstatque iugo mediam, Pamphylia campo<br>
qua iacet, incipiens, ac verticis ardua ducit<br>
Indorum in pelagus: nunc autem surrigit idem<br>
obliquas arces et flexilis aera pulsat;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>835</FONT><br>
nunc directa solo tentus vestigia figit.<br>
mille dehinc amnes unus vomit, exerit unus<br>
flumina per terras, vel qua riget ora Bootis,<br>
vel qua lene notus spirat, qua perstrepit eurus,<br>
et qua deiecto zephyrus sustollitur axe.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>840</FONT><br>
nec tamen hic uno signatur nomine ubique,<br>
sed dum flectit iter, novus emicat; utque tumenti<br>
gens vicina subest, peregrina vocabula mutat.<br>
Accipe, qui populi circumdent denique Taurum.<br>
Maeotae primi salsam cinxere paludem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>845</FONT><br>
obversatur item trux Sarmata, bellica quondam<br>
gentis Amazonidum suboles: nam cum prius illae<br>
egissent vasti prope flumina Thermodontis<br>
Threicio de Marte satae, iunxere profectae<br>
concubitus: longas exercet Sarmata silvas:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>850</FONT><br>
ex quibus elapsus Tanais procul arva pererrat<br>
barbara, et in salsam protendit terga paludem.<br>
hic Asiam Europa disterminat. arduus istum<br>
Caucasus eructat: Scythicos hic fusus in agros<br>
impacatorum nutrit pubem populorum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>855</FONT><br>
huius utrumque latus quatit amplis bruma procellis,<br>
constrictumque tenent hunc frigora. proxima rursus<br>
Cimmerii Sindique colunt: Cercetia gens est<br>
adque Toretarum propter genus: indeque Achaei,<br>
ab Xanthi ripis atque Idaeo Simoente,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>860</FONT><br>
inter chauricrepas et scruposas convallis,<br>
transvexere larem. iuxta gens aspera degit<br>
Eniochi, Zygique dehinc, qui regna Pelasgum<br>
linquentes, quondam tenuerunt proxima ponti.<br>
impiger hos propter Colchus colit: iste feraci&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>865</FONT><br>
exul ab Aegypto celsae serit aspera rupis:<br>
Caucasus Hyrcanae nimium conterminus undae<br>
huius valle procul Phasis gemit, istius antro<br>
agmina provolvit, Circaeaque lapsus in arva<br>
incidit, Euxinum. borealis cardine caeli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>870</FONT><br>
rursus in eoae lucis confinia tellus<br>
inclinata iacet, gemino vicina profundo.<br>
Caspia nam late terram super alluit unda,<br>
Euxinique subest tergum salis: asper Hiberus<br>
hic agit: hic olim Pyrenide pulsus ab ora&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>875</FONT><br>
caespitis eoi tenuit sola, ceu vaga saepe<br>
fors rapit exactos patria: tenet aequora campi<br>
gens Camaritarum, qui post certamina Bacchum,<br>
Indica Bassaridum cum duceret agmina victor,<br>
accepere casis, mensasque dedere Lyaeo:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>880</FONT><br>
orgia ludentes et nebride pectora cincti<br>
deduxere choros, Nysaei ludicra ritus.<br>
hos super in fluctus adsurgit Caspia Tethys.<br>
Haec dicenda mihi; nec diri gurgitis umquam<br>
lustravi pinu freta barbara, nec vagus orbem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>885</FONT><br>
undique reptavi: sed vasti flumina Gangis,<br>
Caucaseas arces et dumicolas Arienos<br>
incentore canam Phoebo, musisque magistris<br>
omnia veridico decurrens carmine pandam.<br>
Caspia per teretes Tethys distenditur oras,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>890</FONT><br>
et sinuant curvis hanc totam litora terris.<br>
tantum sed fuso pontus iacet iste profundo,<br>
ut ter luna prius reparet facis incrementa,<br>
quam quis caeruleum celeri rate transeat aequor.<br>
gurgitis Oceanus pater est: namque iste nivalis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>895</FONT><br>
axe Helices infert rapidi freta concita ponti,<br>
et sinus inde sibi pelagus trahit: hic vada propter<br>
Caspia versatur Scytha belliger; hicque feroces<br>
degunt Albani: trux illic arva Cadusus<br>
dura tenet, Mardi celeres, Hyrcani, Apyrique.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>900</FONT><br>
caespite vicino Mardus fluit, et procul ipsos<br>
accedit Bactros; attingens denique atroces<br>
agmine Dercebios, medius disterminat ambos,<br>
Hyrcanique salis tumido convolvitur aestu.<br>
sed Bactrena solo vasto procul arva recedunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>905</FONT><br>
Parnassique iugi tegitur gens rupibus illa:<br>
Dercebios aliud cohibet latus et vada tangit<br>
Caspia: tum clari pharetris agilique sagitta<br>
Massagetae rauci succedunt flumen Araxis:<br>
durum ab stirpe genus, placidae mens nescia vitae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>910</FONT><br>
ignorant flavae Cereris commercia, Bacchi<br>
semper inexpertes animam traxere ferinam.<br>
his cibus et potus simul est: nam sanguen equinum<br>
et lac concretum per barbara guttura sorbent.<br>
nec procul ad borean diri posuere Chorasmi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>915</FONT><br>
hospitia, et iuxta protendit Sugdias agros,<br>
Sugdias, ingenti quam flumine dissicit Oxus.<br>
hic procul Hemodii late ruit aggere montis,<br>
et per prolixos evectus protinus agros<br>
Caspia propellit fluctu freta: qua patet huius&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>920</FONT><br>
fluminis os, diri ripas habitant Iaxartae.<br>
tendere non horum quisquam certaverit arcus:<br>
ambitus hos etenim multus trahit, et grave curvis<br>
pondus inest taxis, longo sunt spicula ferro,<br>
et rigor in nervis veluti bovis. inde cruenti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>925</FONT><br>
sunt Tocari, Phrurique truces, et inhospita Seres<br>
arva habitant, gregibus permixti oviumque boumque<br>
vellera per silvas Seres nemoralia carpunt.<br>
ultima Epetrimos tellus habet: et procul ista<br>
cassa virum est, nullis pecorum balatibus agri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>930</FONT><br>
persultant; herbae viduus iacet undique caespes,<br>
fronde caret; nusquam terras intersecat amnis.<br>
Caspia tot late circumdant aequora gentes.<br>
Nunc rursum ab Colchis et glauci Phasidis undis<br>
occiduum ad solem populos memorate, camenae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>935</FONT><br>
usque in Threicii fauces maris! aspera primum<br>
Byzeron est gens: diri sunt inde Bechires,<br>
Macrones, Phyliresque et pernix Durateum gens.<br>
inde Tibareni, Chalybes super, arva ubi ferri<br>
ditia vulnifici crepitant incudibus altis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>940</FONT><br>
post hos Assyriae tenduntur iugera terrae,<br>
Armenioque iugo late surgens Thermodon<br>
erigitur celsa in fastigia prisca Sinope.<br>
hanc urbem quondam, magni Iovis ardor, Asopis<br>
virgo, locans saevae propter confinia terrae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>945</FONT><br>
aulam habuit, plebemque suo de nomine dixit.<br>
nec procul hinc purus laticem provolvitur Iris;<br>
et citus Armeniae cursum convallibus arcis,<br>
qua vastum in pelagus vergit saxosa Carambis,<br>
urget Halys: tum Paphlagonum sata longa patescunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>950</FONT><br>
et Mariandinon gens incolit, unde triformis<br>
ora canis superas quondam produxit in auras<br>
Alcides Erebo: propter Bithynia glebam<br>
exerit: hic late Rhebas extenditur amnis,<br>
Rhebas, coeanei qui dissicit aequora ponti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>955</FONT><br>
Rhebas, argento similem qui porrigit undam.<br>
hi pontum cingunt populi. nunc illa canatur<br>
ora Asiae, glaucus pelagi quam subluit aestus,<br>
axe noti in fauces rapidi procul Hellesponti,<br>
et freta qua spumant Aegyptia partibus austri,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>960</FONT><br>
usque Arabas et longa Syrae confinia terrae.<br>
dictum etenim, quantus rigidas Scytha degat ad arctoS.<br>
Calchedon tumulus fluctu circumdatus alto<br>
eminus Europam proceraque moenia Byzae<br>
aspicit: ab tergo tendit Bebrycia glebam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>965</FONT><br>
celsaque nubiferae sustollit culmina rupis<br>
Mysus ager: Mysos tacitum diffusus in aequor<br>
tergaque flavescens sulcat Cius: huius ad undam<br>
pulcher Hylas nymphis quondam fuit anxia cura.<br>
Hinc in caeruleum cedit sinus Hellespontum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>970</FONT><br>
explicat et Phrygiam tellus incurva Minorem;<br>
maior Sangario late praestringitur amni.<br>
haec procul eoos procedit plurima in axes,<br>
fertilis herbarum: qua caelum rursus in umbras<br>
inclinat vertex, panduntur terga Minori,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>975</FONT><br>
quae iacet immensae late sub rupibus Idae,<br>
infortunatam pertingens caespite Troiam.<br>
Aeolis inde patet vastum super Hellespontum<br>
Aegaei per terga sali. prolixus Ionum<br>
rursus ager glebam protenditur: hunc secat ingens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>980</FONT><br>
Maeander, salsique ruens vada gurgitis intrat.<br>
comminus hic gelidi qua spirant flabra aquilonis,<br>
urbs Ephesus tetricae sustollit fana Dianae,<br>
munus Amazonidum memorabile; nec minus inde<br>
Lydia procedens longum latus explicat euro:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>985</FONT><br>
in qua vitiferae Molus iuga proserit arcis,<br>
Et Pactolus aquas agit auriger, arva canoris<br>
persultant cygnis, curva sedet undique ripa<br>
creber olos, laetis adsurgunt gramina campis,<br>
herbaque luxurians sola semper pinguia vestit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>990</FONT><br>
sed locuplete magis Maeandria gleba recumbit<br>
ubere, nam blandi terram rigat unda Caystri.<br>
Maeonis hic etiam deducit turba choreas:<br>
aurea subnectunt haec vincula, ritus Iaccho<br>
luditur, atque sacris feriunt ululatibus aethram;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>995</FONT><br>
virgineusque chorus late strepit, exilit omnis<br>
coetus, ut instabiles vaga pendent corpora dammae:<br>
Chaurorum quoque flabra deo famulantia ludunt<br>
ritibus in vulgi; subeunt haec serica saepe<br>
pallia, et impulsi zephyris agitantur amictus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1000</FONT><br>
haec linquenda tamen laeto reor omnia Lydo.<br>
Qua se Xanthus agit, Lyciorum tenditur ora<br>
inclinata mari, surgunt ibi culmina Tauri<br>
Pamphyliae in fines: hic idem Cragus habetur<br>
nomine sub gentis: prope celsam surgit in arcem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1005</FONT><br>
prisca Side: fomes calidis adoletur in aris<br>
saepe Dionaeae veneri: stat Corycus alta,<br>
stat Perge propter, micat ardua tecta Phaselis<br>
eminus, et Phoebi radiis tremit aemulus ardor.<br>
inde Lycaoniae tractus iacet: impiger agros&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1010</FONT><br>
incola decurrit, sitit atrum dira cruorem<br>
gens hominum, et saevo pascuntur pectora bello.<br>
tum Pisida ferox exercet pinguia culta,<br>
Telmissusque dehinc urbs eminet, eminet arcem<br>
inclyta per nubes attollens moenia Lyrbe,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1015</FONT><br>
et Lacedaemoniae surgunt fastigia Selges.<br>
Plurimus hinc terras intrat sinus, undaque longe<br>
vicina Euxino rupti sola caespitis urget.<br>
hic diros Cilicas trames tenet, inque diei<br>
tenditur exortum: sulcant duo flumina terram,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1020</FONT><br>
Pyramus hic undas, hic volvit Pinarus aequor.<br>
Cydnus item mediae discernit moenia Tarsi.<br>
Pegasus hoc olim suspendit caespite sese,<br>
impressique solo liquit vestigia calcis;<br>
esset ut insigni revoluta in saecula semper&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1025</FONT><br>
nomen humo, clari post ultima Bellerophontis.<br>
sic caespes late producit Aleius arva,<br>
horrescitque comis nemorum, per inhospita cuius<br>
aequora secreto vitam protraxerat agro.<br>
Lyrnessusque dehinc, hic Malus et Anchialia,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1030</FONT><br>
illustresque Soloe post carmina vatis alumni.<br>
Commagenorum propter diffunditur ora:<br>
et procul Hesperium curvatur limes in axem,<br>
donec piniferas Casii prorepat ad arces.<br>
Hinc solers Asiam facili cape carmine totam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1035</FONT><br>
forma sit huius enim talis tibi: quattuor illam<br>
in latera effusam cordi dato; longior autem<br>
sit modus his, rutili quae spectant sideris ortum:<br>
tumque tene, primo quod carmine musa locuta,<br>
totam Asiam celsi praecingi vertice Tauri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1040</FONT><br>
extima in Indorum: montis tamen accipe molem<br>
per latus id duci, quo dat Cynosura pruinas:<br>
solis ab occasu vastum decurrere Nilum:<br>
Indicum ab eois mare fervere, rursus ab austro<br>
fluctibus immodicis Rubri salis aequora volvi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1045</FONT><br>
ora Syrum curvi procumbens litoris acta<br>
in notum et eoi confinia tenditur euri.<br>
haec Coele est Graio sub nomine: namque duobus<br>
ut conclusa iugis, vallis vice, multa cavatur.<br>
ab zephyro Casius mons imminet: axe diei&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1050</FONT><br>
consurgentis item Libanus premit arduus arva.<br>
pars procul a pelago terras colit, inque recessu<br>
gens agitat: salso quidquid pulsatur ab aestu,<br>
Phoenicum regio est: hi Rubro a gurgite quondam<br>
mutavere domus, primique per aequora vecti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1055</FONT><br>
lustravere salum; primi docuere carinis<br>
ferre cavis orbis commercia; sidera primi<br>
servavere polo; populis Phoenicibus ergo<br>
urbs Iope, sterilisque dehinc habitatur Elais,<br>
Gazaque proceris adsurgens undique muris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1060</FONT><br>
hic Tyrus est opulens, et Berytus optima, Byblos,<br>
Sidoniique lares; ubi labens agmine amoeno<br>
caespitis irrigui Bostrenus iugera findit.<br>
Nec minus hic Tripolis pingui sola porrigit agro;<br>
Orthosisque dehinc attollitur: hic Marathus stat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1065</FONT><br>
litoris extremo caput altis turribus effert<br>
Laodice, et glauci praelambitur aequoris unda.<br>
hic nemorosa virent Daphnae loca, celsa cupressus<br>
erigitur, ramos innectit laurus odora,<br>
crine Dionaeo myrtus diffunditur, altae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1070</FONT><br>
consurgunt pinus, et caelum sibila pulsant<br>
robora, mollicomis tellus insternitur herbis.<br>
urbs mediis Apamea dehinc consistit in arvis,<br>
et qua Phoebeam procul incunabula lucem<br>
prima fovent, Emesus fastigia celsa renidet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1075</FONT><br>
nam diffusa solo latus explicat, ac subit auras<br>
turribus in caelum nitentibus: incola claris<br>
cor studiis acuit, vitam pius imbuit ordo:<br>
denique flammicomo devoti pectora Soli<br>
vitam agitant: Libanus frondosa cacumina turget,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1080</FONT><br>
et tamen his celsi certant fastigia templi.<br>
hic scindit iuxta tellurem glaucus Orontes,<br>
nec procul Antiochi vagus interlabitur urbem,<br>
praestringens undis Apamenae iugera glebae.<br>
fertilis hic caespes protenditur, arvaque amica&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1085</FONT><br>
sunt pecori, in septu facilis Pomona resurgit,<br>
et fecunda Ceres campo flavescit aperto.<br>
Si rursus tepidum via deflectatur in austrum,<br>
curva sinus Arabi succedent aequora propter.<br>
namque Arabas Syriaeque solum sinus iste fluento&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1090</FONT><br>
dividit, et tentis procul interfunditur undis:<br>
et tamen eoos paulum inclinatur in axes<br>
usque in belligeri confinia flexus Elani.<br>
hinc tellus Arabum producit caespite campos,<br>
et latera ab gemino sale cingitur; alluit aestus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1095</FONT><br>
Persicus hanc, Arabumque sinus rigat aequore terram.<br>
his sua flabra polo spirant: nam Persicus euro<br>
turgescit vento, zephyro sinus aestuat alter.<br>
pars autem in primos quae semet porrigit ortus,<br>
et notus insurgit qua nubifer, aequore Rubri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1100</FONT><br>
tangitur Oceani; felici terra recumbit<br>
tota solo: tellus hic semper fragrat odoro<br>
caespite: prorumpit lacrimoso stipite myrrha,<br>
Myrrha furor quondam Cinyreius; hic ladani vim<br>
vellera desudant, calami coma pullulat almi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1105</FONT><br>
gignit humus casiam, concrescunt tura per agros,<br>
longaque fecundis pinguescit odoribus ora.<br>
vera fides, illic femoris sub imagine partus<br>
disrupisse Iovem penetralia; proderet ortus<br>
ut sacer aetheria fulgentem fronte Lyaeum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1110</FONT><br>
nascenti Baccho risit pater, undique fulsit<br>
caelicolum sedes, convexaque pura tetendit<br>
festa dies: tellus effudit dives odores;<br>
villorum subitis tumuit pecus incrementis:<br>
ver habuere suum nova gramina, flore frequenti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1115</FONT><br>
pinsit terra sinus, ac nymphis unda cucurrit<br>
largior: internis etiam procul undique ab oris<br>
ales amica deo largum congessit amomum.<br>
extemplo Liber subnectit nebride pectus,<br>
effusasque comas hedera ligat, inde virentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1120</FONT><br>
attollit thyrsos, et blandi luminis igne<br>
os hilarat, totaque celer diffunditur aethra.<br>
Sed propter Libanum terram sulcant Nabataei,<br>
Chaulasiique dehinc, Agraei rursus et inde<br>
Hatramis est tellus: Macae vicina fluento&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1125</FONT><br>
Persidis accedunt: Rutili contermina ponti<br>
Minaei Sabataeque tenent; super impiger ampla<br>
aequora desulcat glebae ditis Cletavenus.<br>
Plurima praeterea gens circumplectitur illic<br>
oram Arabum, muta sed degunt agmina fama,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1130</FONT><br>
et numerus cunctis inglorius: inde favoni<br>
qua plaga fecundis alit almos flatibus agros,<br>
barbara montivagos tellus extendit Erembas.<br>
hi vitam duris agitant in cautibus omnem,<br>
intectique artus erepunt ardua semper&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1135</FONT><br>
culmina saxorum: non ollis pabula in usum<br>
terra parit: glebas abrodunt more ferarum<br>
ieiunas herbae, nec amicas frugibus ullis.<br>
Hinc ultra Libani rursum fastigia celsi,<br>
lux Hyperionio qua se sustollit ab ortu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1140</FONT><br>
alterius Syriae limes iacet usque Sinopen<br>
gurgitis attiguam; mediis hic impigra in arvis<br>
Cappadocum gens est: propter freta turgida rursus<br>
Assyrii iuxta sunt ostia Thermodontis,<br>
et festina citis evolvitur unda fluentis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1145</FONT><br>
Nec procul, attollit qua se facis ardor eoae,<br>
plurimus Euphratae manat liquor: iste feroci<br>
fusus ab Armenia vastum caput exerit antro,<br>
inque notum primae protenditur agmine molis;<br>
at matutinos iterum conversus in axes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1150</FONT><br>
dividit inserto mediam Babylona fluento.<br>
inde Teredoniae iuga propter maxima rupis<br>
Persidis in pontum sparso cadit effluus amni.<br>
Hunc super, in septem quantum via carpitur ortus<br>
caespitis extenti spatiis, citus aequora Tigris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1155</FONT><br>
prona rotans, et saxa iugis avulsa supernis,<br>
et totas late celeri trahit agmine silvas.<br>
quin et vasta palus medio distenditur agro;<br>
maximus hanc fluctu Tigris secat: intrat aperti<br>
terga lacus, stupet unda silens, tacitaeque recumbunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1160</FONT><br>
aequora Thospitis; solidarum denique more<br>
riparum stagni facies incisa quiescit,<br>
invectumque sibi cohibens altrinsecus amnem<br>
stat disclusa palus. sic Elidis incola pontum<br>
dissicit Alpheus: pelago sic inserit undas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1165</FONT><br>
illaesum optatae flumen ducens Arethusae.<br>
ergo per et stagnum vehitur celer amnis apertum,<br>
hoc elapsus item vim proni gurgitis urget.<br>
non alium tantus rapit impetus; haud ita quisquam<br>
spumescit fluctus, neque tantos ulla fragores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1170</FONT><br>
unda ciet. medio quae tellus funditur agro,<br>
hoc Interamnis nomen tenet; ut situs illam<br>
flumine praecinctam gemino per aperta locavit.<br>
non qui lanatum longo pecus educat agro,<br>
aut qui cornigeri ductor gregis arva pererrat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1175</FONT><br>
gramina qui pastor simis petit apta capellis,<br>
quique cavo solers committit semina sulco,<br>
quem Pomona iuvat, quem ramis aesculus altis<br>
illicit, et pingui dependens subere glando;<br>
bracchia Nysaei qui palmitis ordine iusto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1180</FONT><br>
digerit, aut tectis siquis dolat impiger ornos,<br>
vel salis in fluctus qui cumbam navita texit,<br>
spreverit hos saltus: nihil indiga subtrahit ora:<br>
dives humo tellus, dives iacet arbore caespes.<br>
istius in borean quidquid protenditur agri,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1185</FONT><br>
Armenii et vita duri sulcant Matieni.<br>
Qua sunt flabra noti, Babylon subducitur arce<br>
procera in nubes: hanc prisca Semiramis urbem<br>
vallavit muris, quos non absumere flammae,<br>
non aries penetrare queat: stat maxima Beli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1190</FONT><br>
aula quoque argento, domus Indo dente nitescit,<br>
aurum tecta operit, sola late contegit aurum.<br>
ipsa dehinc tellus, quae circumplectitur urbem,<br>
et procerarum fluctu vernat palmarum,<br>
et splendente procul beryllo ferta renidet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1195</FONT><br>
hic tamen internis Ophietidis arcis in arvis<br>
inter gemmiferas excrescit creber harenas.<br>
hinc Babylona super, geminae pro finibus ursae,<br>
Cissi Massabataeque et Chalonita vagantur.<br>
At rursum Armeniae siquis pede pergat ab arce&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1200</FONT><br>
rupis, et eoas gressum producat in oras,<br>
Medica prolixos spectabit regna per agros.<br>
horum qui gelidi succedunt plaustra Bootis,<br>
pinguia rura tenent: sunt illic Atropateni,<br>
sunt Geri et Mardi. tepidum qui rursus ad austrum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1205</FONT><br>
oram habitant, Scythicae deducunt semina gentis.<br>
nam Medea ferox fuit ollis sanguinis auctor.<br>
haec cum Pandionis letum componeret aulae,<br>
Attica qua pulchro tellus pinguescit Ilisso,<br>
proditur, inque fugam propere convertitur exul.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1210</FONT><br>
has post in terras pinu subit Aeetine,<br>
inseditque locos: veteres accedere Colchos<br>
nulla inerat menti fiducia; denique ab illa<br>
Medorum suboli magicae furor artis inhaeret.<br>
pars gentis, rutilos Phoebi quae spectat in ortus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1215</FONT><br>
saxa habitat, saxis excudit narcissiten:<br>
qui propter dumos nemorosaque rura vagantur,<br>
in pecus intenti, crebro grege pascua tondent.<br>
Medica se tantos effundit gleba per agros,<br>
Caspia ut extento contingat caespite claustra.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1220</FONT><br>
haec Asiae digere fores, hiet ore quod illo<br>
porta quasi, et longas bivium discedat in oras.<br>
panditur Hyrcanis hinc ianua; ianua Persis<br>
hinc patet, imbriferum qua vergit mundus in austrum.<br>
Ecce sub immenso portarum vertice Parthi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>
1225</FONT><br>
rura tenent, curvi nequicquam vomeris usu<br>
sollicitanda sibi; non ollis cura laborque,<br>
aequora terrarum gravibus componere rastris:<br>
exercent saevi se semper Martis in arma.<br>
sica comes lateri est, manus autem hastilia vibrat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1230</FONT><br>
demittunt pharetras umeris et letifer arcus<br>
semper inest laesae: neque per compendia diras<br>
producunt animas; non puppibus aequora sulcant:<br>
non proni gregibus pecoris fera vita iuvatur.<br>
sed quatit alipedum sola semper cursus equorum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1235</FONT><br>
pulsaque terra gemit: discurrunt crebra per auras<br>
spicula, missilibus late subtegitur aer.<br>
Quin etiam post hos amor est si discere Persas<br>
consimilis, solersque trahit te cura per orbem;<br>
has quoque musa tibi formabit carmine terras,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1240</FONT><br>
quae liquidos amnis via devehat, utque iugorum<br>
consurgat vertex, quibus oris arva recumbant<br>
barbara, famosum qui Persam roboret usus.<br>
quippe Asianarum primi degunt regionum.<br>
vita opulens genti, gazas quoque terra ministrat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1245</FONT><br>
omnibus, et largum populis producitur aevum.<br>
dives in his mos est iam longi tempore saecli,<br>
ex quo Maeoniam bello trivere cruento.<br>
illudunt auro vestes, et cuncta teguntur<br>
auro membra viris, auro vestigia condunt:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1250</FONT><br>
tantus Persarum dissolvit pectora luxus.<br>
ipsa autem tellus inclusa est montibus altis,<br>
undique in australem latus inclinatior axem,<br>
ac borean longe, longe quoque Caspia claustra<br>
deserit, atque noti placida perfunditur aura.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1255</FONT><br>
istius at spatiis finem dat Persicus aestus,<br>
incoliturque solum populis tribus. una sub arcto<br>
pars agit, armigeris nimium contermina Medis:<br>
altera per mediae telluris terga vagatur:<br>
porro ad flabra noti, pelagus prope, tertia degit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1260</FONT><br>
Persidis, et rigidas curvant labentia ripas.<br>
arva secat Cyrus, perrumpit rura Coaspes,<br>
Indica provolvens procul aequora: cuius ad undam<br>
incola flaventem studio sectatur achatem.<br>
nam cum brumali ceciderunt sidere nimbi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1265</FONT><br>
imbribus et caelo fusis furit auctior amnis,<br>
eos lapides late flumen trahit: undique tellus<br>
circumiecta dehinc laeti viret ubere campi.<br>
Sed qua caeruleam sinus infert Persicus undam,<br>
gens Carmanorum late colit: hanc facis ortus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1270</FONT><br>
urit Phoebeae; tanto quoque funditur agro,<br>
ut simul et glauci contingat gurgitis aestum,<br>
et procul internae perreptet iugera terrae.<br>
Hos super et tellus tendit Gedrosia glebam<br>
Oceani vicina fretis; at flumen ad Indum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1275</FONT><br>
Auroraeque latus Scytha miti proximus austro<br>
accolit: australis certe Scytha dicitur iste:<br>
namque alii dura pulsantur desuper arcto.<br>
Indus Caucasiae prorumpens rupis ab antro<br>
adversum pelago Rubri procul aequoris amnem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1280</FONT><br>
porrigit, inque notum recto fluit agmine aquarum.<br>
ora dehinc Indo duo sunt, mediumque per agrum<br>
insula se vasto fundit tergo Patalene.<br>
innumeras idem dispescit flumine gentes,<br>
Oritas Aribasque et veloces Arachotas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1285</FONT><br>
et Satram infidum, vel qui per inhospita late<br>
discreti populis, discreti finibus agri<br>
arva agitant, uno sed nomine sunt Arieni.<br>
hi quamquam steriles decurrant semper harenas,<br>
munera nec carpant cerealia, nec nova prelo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1290</FONT><br>
musta premant, fulvo tamen invenere corallo<br>
pandere vivendi commercia, quaerere pulchrae<br>
Sapphiri latebras et praeduros adamantas.<br>
Calliope, Indorum populos et regna canamus.<br>
ultima terrarum tellus aspergitur Indi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>&nbsp;
1295</FONT><br>
fluctibus Oceani; primam coquit hanc radiis sol,<br>
sol Hyperionius, sol magni gratia mundi,<br>
astrorum genitor, lucis sator et vigor aethrae.<br>
sed genti Indorum taeter color: efflua semper<br>
his coma liventes imitatur crine hyacinthos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1300</FONT><br>
terrarum in latebris excludant caute metalla:<br>
pars telas statuunt, et vestimenta laborant<br>
lintea: pars Indi procurat segmina dentis,<br>
atque ebur invigilat: multi, qua flumina nimbis<br>
Auget hiems, vastum ut late trahat agmen aquarum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1305</FONT><br>
alveus, et celsas evincant aequora ripas,<br>
palantes obeunt beryllum, prona fluenta<br>
quem procul internis a finibus, aut adamanta<br>
detulerint: his glauca dehinc tornatur iaspis.<br>
nec minus et bacas alii prope marmora curvis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1310</FONT><br>
excudunt conchis: pars rursum divite cura<br>
herbosi lapidis venas fodit: hique rubore<br>
suffusas blando quaerunt campis amethystos.<br>
horum dives enim tellus est Indica semper,<br>
et tali scrupo caespes tumet: amnibus autem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1315</FONT><br>
fertilis irriguis crebro praelambitur ora:<br>
extendunt celsi vaga late brachia luci,<br>
et vernat nemorum semper coma. nunc tibi formam<br>
terrarum expediam, nunc carmine flumina fabor,<br>
nunc rigidos montes, nunc multae denique gentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1320</FONT><br>
absolvam populos. latera agris undique in Indis<br>
quattuor esse tene: coeant tot et anguli ab omni<br>
parte sibi, oblique claudentes extima terrae,<br>
ceu species rhombo est. zephyri de partibus, Indus<br>
gurgitis occursu fit certae terminus orae:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>
1325</FONT><br>
axe noti, Rubri late salis obiacet unda:<br>
flumen item Ganges fit limes caespiti eoo;<br>
adque Lycaonia consurgit Caucasus arcto.<br>
aequore qua fuso laticem provolvitur Indus,<br>
Dardanidum gens est, ubi magnus sorbet Hydaspes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1330</FONT><br>
delapsum summa saxorum mole Acesinen.<br>
tertius amnis item secat agri proxima Cofes;<br>
in medioque Sabae sunt caespite: gens quoque Sodri<br>
propter agit; populique dehinc velut ordine facto<br>
Peucaleum longas exercent vomere terras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1335</FONT><br>
Gargaridae rursum: gens haec obnoxia Baccho,<br>
et glebam sulcant, et ritibus orgia ludunt.<br>
Hic Hypanis lateque trahens vaga terga Cymander,<br>
rupe procul fulvum provolvunt fluctibus aurum:<br>
nec minus hi campos intrant Gangetidis orae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1340</FONT><br>
quae per flabra noti fuso distenditur agro,<br>
usque in celsa iacens confinia Colidis arcis.<br>
Colis et ipsa dehinc cetosi vergit in aequor<br>
Oceani, tantoque iugo subit aetheris auras,<br>
arceat alituum subducta ut rupe volatum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1345</FONT><br>
sed circum Gangen regio est devota Lyaeo,<br>
perpetuique sacri talis narratur origo.<br>
Indorum in populos fatalia Liber agebat<br>
proelia: vipereo late Bellona flagello<br>
increpat, et magno tremuerunt regna pavore,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1350</FONT><br>
insistente deo. venit ergo ad flumina Gangis,<br>
discursuque sacro praeludit proelia Liber.<br>
Maenades extemplo maculosae nebridis usum<br>
permutant clipeis, viridique hastilia thyrso<br>
succedunt; solvunt properantes lintea Bacchae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1355</FONT><br>
vincula, viroso pectus vinxere dracone;<br>
pro molli vitta prorepunt crine chelydri;<br>
excitoque ferox persultat in agmine Mavors:<br>
dux aquilas in bella rapit, tremit Indica tellus<br>
pressa pede, et toto tonuerunt classica caelo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1360</FONT><br>
ergo et Nysaeos discit gens rite recessus,<br>
et stata sollicito deducunt orgia ritu.<br>
ipse dehinc diros ut Liber perculit Indos,<br>
Hemodi victor conscendit verticis arces,<br>
effusamque solo gentem procul aspicit omnem:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1365</FONT><br>
ima iugi extantis vestigia gurgite canent.<br>
Oceani eoi praetento denique Bacchus<br>
litore, et extrema terrarum victor in ora,<br>
ducit laurigeros post Indica bella triumphos,<br>
erigit et geminas telluris fine columnas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1370</FONT><br>
invisitque dehinc Ismeni fluminis undam.<br>
Has tantum gentes commendat fama per orbem.<br>
vile aliae vulgus, pecorum vice, terga pererrant<br>
caespitis abiecti: non his aut gloria forti<br>
parta manu est, aut clara decus peperere metalla&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1375</FONT><br>
terrarum venis: habitant ignota locorum<br>
semper inexpertes famae, per inhospita degunt<br>
arva procul, nullis sunt dignae denique musis.<br>
at tu, Phoebe pater, vos clari turba, camenae,<br>
nominis, Aonio famam inspirate labori.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1380</font>
</p>

<p class=border></P>

<p>
<table border=0 cellspacing=15 cellpadding=0 align=Center>
<tr>
	<td><a href="misc.html">The Miscellany</a><td>
	<td><a href="index.html">The Latin Library</A>
	<td><a href="classics.html">The Classics Page</A>
</TABLE>
</p>
</BODY></HTML>