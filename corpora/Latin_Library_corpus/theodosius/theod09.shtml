<html>
	<head>
		<title>
			Theodosiani Codex: Liber IX
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>IMPERATORI THEODOSIANI CODEX
<br>
LIBER NONUS
</p>

<p class=border></P>

<p>
CTh.9.1.0. De accusationibus et inscriptionibus 
<br>
CTh.9.2.0. De exhibendis vel transmittendis reis 
<br>
CTh.9.3.0. De custodia reorum
<br>
CTh.9.4.0. Si quis imperatori maledixerit 
<br>
CTh.9.5.0. Ad legem iuliam maiestatis 
<br>
CTh.9.6.0. Ne praeter crimen maiestatis servus dominum vel patronum libertus seu familiaris accuset 
<br>
CTh.9.7.0. Ad legem iuliam de adulteriis 
<br>
CTh.9.8.0. [=brev.9.5.0.] Si quis eam, cuius tutor fuerit, corruperit. 
<br>
CTh.9.9.0. [=brev.9.6.0.] De mulieribus, quae se servis propriis iunxerunt. 
<br>
CTh.9.10.0. Ad legem iuliam de vi publica et privata 
<br>
CTh.9.11.0. [=brev.9.8.0.] De privati carceris custodia. 
<br>
CTh.9.12.0. De emendatione servorum 
<br>
CTh.9.13.0. [=brev.9.10.0.] De emendatione propinquorum. 
<br>
CTh.9.14.0. Ad legem corneliam de sicariis 
<br>
CTh.9.15.0. [=brev.9.12.0.] De parricidis. 
<br>
CTh.9.16.0. De maleficis et mathematicis et ceteris similibus 
<br>
CTh.9.17.0. De sepulchri violati 
<br>
CTh.9.18.0. [=brev.9.14.0.] Ad legem Fabiam. 
<br>
CTh.9.19.0. Ad legem corneliam de falso 
<br>
CTh.9.20.0. Victum civiliter agere et criminaliter posse. 
<br>
CTh.9.21.0. De falsa moneta 
<br>
CTh.9.22.0. [=brev.9.18.0.] Si quis solidi circulum exteriorem inciderit vel adulteratum in vendendo subiecerit. 
<br>
CTh.9.23.0. Si quis pecunias conflaverit vel mercandi causa transtulerit aut vetitas contrectaverit 
<br>
CTh.9.24.0. De raptu virginum vel viduarum 
<br>
CTh.9.25.0. De raptu vel matrimonio sanctimonialium virginum vel viduarum 
<br>
CTh.9.26.0. Ad legem iuliam de ambitu 
<br>
CTh.9.27.0. Ad legem iuliam repetundarum 
<br>
CTh.9.28.0. De crimine peculatus 
<br>
CTh.9.29.0. De his, qui latrones vel aliis criminibus reos occultaverint 
<br>
CTh.9.30.0. Quibus equorum usus concessus est aut denegatus 
<br>
CTh.9.31.0. Ne pastoribus dentur filii nutriendi 
<br>
CTh.9.32.0. De nili aggeribus non corrumpendis 
<br>
CTh.9.33.0. [=brev.9.23.0.] De his, qui plebem audent contra publicam colligere disciplinam. 
<br>
CTh.9.34.0. De famosis libellis 
<br>
CTh.9.35.0. De quaestionibus 
<br>
CTh.9.36.0. [=brev.9.26.0.] Ut intra annum criminalis actio terminetur. 
<br>
CTh.9.37.0. De abolitionibus 
<br>
CTh.9.38.0. De indulgentiis criminum 
<br>
CTh.9.39.0. [=brev.9.29.0.] De calumniatoribus. 
<br>
CTh.9.40.0. De poenis 
<br>
CTh.9.41.0. [=brev.9.31.0.] Ne sine iussu principis certis iudicibus liceat confiscare. 
<br>
CTh.9.42.0. De bonis proscriptorum seu damnatorum 
<br>
CTh.9.43.0. [=brev.9.33.0.] De sententiam passis et restitutis et liberis eorum. 
<br>
CTh.9.44.0. De his, qui ad statuas confugiunt 
<br>
CTh.9.45.0. De his, qui ad ecclesias confugiunt 
</P>

<p class=border></P>

<p>
CTh.9.1.0. De accusationibus et inscriptionibus 
</P>

<p class=border></P>

<p>
CTh.9.1.1 [=brev.9.1.1] 
</P>

<p>
Imp. constantinus a. ad octavianum comitem hispaniarum. quicumque* clarissimae dignitatis virginem rapuerit, vel fines aliquos
invaserit, vel in aliqua culpa seu crimine fuerit deprehensus, statim intra provinciam, in qua facinus perpetravit, publicis legibus
subiugetur, neque super eius nomine ad scientiam nostram referatur, nec fori praescriptione utatur. omnem enim honorem reatus excludit,
quum criminalis causa et non civilis res vel pecuniaria moveatur. dat. prid. non. dec. serdicae. acc. v. non. mart. cordubae, gallicano et
basso coss. 
</P>

<p>
interpretatio. quicumque* damnabile vel puniendum legibus crimen admiserit, non se dicat in foro suo, id est in loco, ubi habitat, debere
pulsari: sed ubi crimen admissum est, ab eius loci iudicibus vindicetur, nec de eius persona ad principem referatur 
</P>

<p class=border></P>

<p>
CTh.9.1.2 
</P>

<p>
Idem a. ad ianuarinum. quicumque ex eo die, quo reus fuerit in iudicio petitus, intra anni spatium noluerit adesse iudicio, res eius fisco
vindicentur et si postea repertus nocens fuerit, deprehensus saeviori sententiae subiugetur. sed et si argumentis evidentibus et probatione
dilucida innocentiam suam purgare suffecerit, nihilo minus facultates eius penes fiscum remaneant. dat. id. ianuar., acc. v kal. aug.
corintho constantino a. v et licinio caes. conss. (319 ian. 13). 
</P>

<p class=border></P>

<p>
CTh.9.1.3 [=brev.9.1.2] 
</P>

<p>
Idem a. ad agricolanum..... quum ius evidens atque manifestum sit, ut intendendi criminis publici facultatem non nisi ex certis causis
mulieres habeant, hoc est si suam suorumque iniuriam persequantur, observari antiquitus statuta oportet. neque enim fas est, ut passim
mulieribus accusandi permissa facultas sit; alioquin in publicis olim quaestionibus interdum aut admissa probatio est aut accusantis
auctoritas. patroni etiam causarum monendi sunt, ne respectu compendii feminas, securitate forsitan sexus in actionem illicitam
proruentes, temere suscipiant. pp. v. id. febr. probiano et iuliano coss. 
</P>

<p>
interpretatio. feminis nisi in sua suorumque causa quemquam accusare non liceat, quia susceptione alienarum causarum legibus
prohibentur. advocati etiam commonendi sunt, ne contra leges suscipiant in alienis causis feminas litigare cupientes 
</P>

<p class=border></P>

<p>
CTh.9.1.4 
</P>

<p>
Idem a. ad universos provinciales. si quis est cuiuscumque loci ordinis dignitatis, qui se in quemcumque iudicum comitum amicorum vel
palatinorum meorum aliquid veraciter et manifeste probare posse confidit, quod non integre adque iuste gessisse videatur, intrepidus et
securus accedat, interpellet me: ipse audiam omnia, ipse cognoscam et si fuerit comprobatum, ipse me vindicabo. dicat, securus et bene
sibi conscius dicat: si probaverit, ut dixi, ipse me vindicabo de eo, qui me usque ad hoc tempus simulata integritate deceperit, illum
autem, qui hoc prodiderit et comprobaverit, et dignitatibus et rebus augebo. ita mihi summa divinitas semper propitia sit et me
incolumem praestet, ut cupio, felicissima et florente re publica. proposita xv kal. octob. nicomediae paulino et iuliano conss. (325 sept.
17). 
</P>

<p class=border></P>

<p>
CTh.9.1.5 [=brev.9.1.3] 
</P>

<p>
Idem a. ad maximum pf. u. quodam tempore admissum est, ut non subscriptio, sed professio criminis uno sermone ex ore fugiens tam
accusatorem quam reum sub experiendi periculo de patria, de liberis, de fortunis, de vita denique dimicare cogeret. ideoque volumus, ut,
remota professionis licentia ac temeritate, ad subscriptionis morem ordinemque criminatio referatur, ut iure veteri in criminibus
deferendis omnes utantur, id est ut, sopita ira et per haec spatia mentis tranquillitate recepta, ad supremam actionem cum ratione veniant
atque consilio. dat. xi. kal. iun. sirmio. acc. romae, constantino a. vii. et constantio c. coss. 
</P>

<p>
interpretatio. si quis iratus crimen aliquod temere cuilibet obiecerit, convicium non est pro accusatione habendum, sed permisso
tractandi spatio, id quod iratus dixit, per scripturam se probaturum esse fateatur. quod si fortasse resipiscens post iracundiam, quae
dixit, iterare aut scribere fortasse noluerit, non ut reus criminis teneatur 
</P>

<p class=border></P>

<p>
CTh.9.1.6 
</P>

<p>
Idem a. secundo praefecto praetorio. edi criminalia acta ut civilia iubemus, his videlicet, quorum salus ad discrimen vocatur, neque
expectari deprecationem actorum neque arte accusatoris differri, ut de innocentia iudicantis adque aequitate consistat. dat. kal. decemb.
ianuarino et iusto conss. (328 [362/3] dec. 1). 
</P>

<p class=border></P>

<p>
CTh.9.1.7 
</P>

<p>
Imp. constantius a. domitio leontio praefecto praetorio. ii, quos custodia delatae criminationis includit, intra unius mensis spatium
audiantur inquisitione completa, ne, si delati criminis causam segnius iudicantis lenitudo distulerit, reciprocos poenae sortiatur incursus.
dat. xv kal. novemb. urso et polemio conss. (338 oct. 18). 
</P>

<p class=border></P>

<p>
CTh.9.1.8 
</P>

<p>
Impp. valentinianus et valens aa. ad maximinum correctorem tusciae. non sinendum est, ut quisque negotii criminalis strepitu terreatur,
nisi inscriptione conscribtus et exhibitionis iniuriam et rei condicionem sustineat. dat. xv kal. dec. remis, acc. florentiae gratiano nob. p. c.
et dagalaifo conss. (366 nov. 17). 
</P>

<p class=border></P>

<p>
CTh.9.1.9 [=brev.9.1.4] 
</P>

<p>
Impp. valent. et valens aa. ad valerianum pf. u. non prius quemquam sinceritas tua ad tuae sedis examen iubebit adduci, quam solennibus
satisfecerit, qui nititur fidem doloris asserere, quum iuxta formam iuris antiqui ei, qui coeperit arguere, aut vindicta proposita sit, si vera
detulerit, aut supplicium, si fefellerit. dat. vii. kal. dec. remis, gratiano n. p. et dagalaipho coss. 
</P>

<p>
interpretatio. tam civile negotium quam criminale accusationis professio manu accusatoris conscripta praecedat 
</P>

<p class=border></P>

<p>
CTh.9.1.10 [=brev.9.1.5] 
</P>

<p>
Iidem aa. et grat. a. ad florianum comitem. post alia: ultra provinciae terminos accusandi licentia non progrediatur. oportet enim illic
criminum iudicia agitari, ubi facinus dicitur admissum. peregrina autem iudicia praesentibus legibus coercemus. dat. v. id. nov.
martianopoli, valentin. et valente iv. aa. coss. 
</P>

<p>
interpretatio. criminum discussio ibi agitanda est, ubi crimen admissum est; nam alibi criminis reus prohibetur audiri 
</P>

<p class=border></P>

<p>
CTh.9.1.11 [=brev.9.1.6] 
</P>

<p>
Iidem aaa. ad florianum comitem. post alia: nullus secundum iuris praescriptum, crimen, quod intendere proposuerit, exsequatur, nisi
subeat inscriptionis vinculum. etenim qui alterius famam, fortunas, caput denique et sanguinem in iudicium devocaverit, sciat sibi
impendere congruam poenam, si, quod intenderit, non probaverit etc. dat. v. id. nov. martianopoli, valentin. et valente iv. aa. coss. 
</P>

<p>
interpretatio. nisi inscriptione celebrata per ordinem reum quemquam non fieri, nec ad iudicium exhiberi, quia sicut convictum poena
constringit, ita et accusatorem, si non probaverit, quod obiecit 
</P>

<p class=border></P>

<p>
CTh.9.1.12 [=brev.9.1.7] 
</P>

<p>
Iidem aaa. laodicio praesidi sardiniae. neganda est accusatis licentia criminandi, priusquam se crimine, quo premuntur, exuerint. nam
sanctionum veterum conditores adimendam licentiam omnibus censuerunt in accusatores suos invidiosam dicendi vocem. nullam itaque
obtineat in iudiciis auctoritatem periclitantium furor, qui si latius evagetur, ne ipse quidem cognitor tutus erit aut quaestionem securus
agitabit, qui, exsequendo iuris severitatem, non potest illorum, quos punit, odium evitare. dat. prid. id. aug. carnunti, gratiano a. iii. et
equitio v. c. coss. 
</P>

<p>
interpretatio. non credendum est contra alios eorum confessioni, qui in criminibus accusantur, nisi se prius probaverint innocentes: quia
periculosa est et admitti non debet rei adversus quemcumque* professio 
</P>

<p class=border></P>

<p>
CTh.9.1.13 
</P>

<p>
Imppp. valens, gratianus et valentinianus aaa. ad senatum. post alia: provincialis iudex vel intra italiam, cum in eius disceptationem
criminalis causae dictio adversum senatorem inciderit, intendendi quidem examinis et cognoscendi causas habeat potestatem, verum nihil
de animadversione decernens integro non causae, sed capitis statu referat ad scientiam nostram vel ad inclytas potestates. referent igitur
praesides et correctores, item consulares, vicarii quoque, proconsules de capite, ut diximus, senatorio negotii examine habito. referant
autem de suburbanis provinciis iudices ad praefecturam sedis urbanae, de ceteris ad praefecturam praetorio. sed praefecto urbis
cognoscenti de capite senatorum spectatorum maxime virorum iudicium quinquevirale sociabitur et de praesentibus et administratorum
honore functis licebit adiungere sorte ductos, non sponte delectos. et cetera. lecta in senatu iii id. feb. valente v et valentiniano aa. conss.
(376 febr. 11). 
</P>

<p class=border></P>

<p>
CTh.9.1.14 [=brev.9.1.8] 
</P>

<p>
Imppp. grat., valent. et theodos. aaa. ad marinianum vicarium hispaniae. qui vel internecivi exserit actionem vel crimen suspectae mortis
intendit, non prius cuiuscumque* caput accusatione pulset, quam vinculo legis adstrictus pari coeperit poenae condicione* iurgare, ita ut
etiam servos si quis crediderit accusandos, non prius ad miserorum tormenta veniatur, quam se accusator vinculo inscriptionis
adstrinxerit. appetendorum enim causa servorum aut dispendium facultatum est aut poena dominorum. dat. vi. kal. iun. patavi,
merobaude iterum et saturnino coss. 
</P>

<p>
interpretatio. quicumque* alium de homicidii crimine periculosa vel capitali obiectione pulsaverit, non prius a iudicibus audiatur, quam
se similem poenam, quam reo intendit, conscripserit subiturum: et si servos alienos accusandos esse crediderit, se simili inscriptione
constringat, futurum ut supplicia innocentum servorum aut poena capitis sui aut facultatum amissione compenset 
</P>

<p class=border></P>

<p>
CTh.9.1.15 [=brev.9.1.9] 
</P>

<p>
Iidem aaa. cynegio pf. p. concessum singuli universique cognoscant, non emendicatis suffragiis decretorum, sed lite suis nominibus
instituta illustris et magnificae celsitudinis tuae adeundam potestatem, quoniam accusari unumquemque per alterum non oportet:
videlicet ut iustitia et aequitate, qua notus es, in iudice punias, si innoxios verberavit, in officio, si fortasse conticuit, quod caedi
decuriones innoxios non liceret. dat. prid. kal. mai. constantinopoli, arcadio a. i. et bautone coss. 
</P>

<p>
interpretatio. in criminalibus causis vel obiectionibus per mandatum nullus accuset; nec si per rescriptum principis hoc potuerit
impetrare. sed ipse, qui crimen intendit, praesens per se accuset, inscriptione praemissa. iudices autem puniendi sunt et damnandum
officium, si fortasse tacuerint, si innocentem nisi praemissa inscriptione subdendum crediderint quaestioni 
</P>

<p class=border></P>

<p>
CTh.9.1.16 
</P>

<p>
Idem aaa. extra provinciae terminos accusatori non erit licentia progredi, quia oportet illic criminum iudicia fieri, ubi facinus dicatur
admissum. dat. iii kal. april. honorio nobilissimo puero et evodio conss. (386 mart. 30). 
</P>

<p class=border></P>

<p>
CTh.9.1.17 
</P>

<p>
Idem aaa. tatiano praefecto praetorio. post alia: tunc convenit potentiores viros adesse iudiciis, cum eorum praesentiam criminalis per
inscriptionem causa deposcat. dat. xv kal. mar. mediolano valentiniano a. iiii et neoterio conss. (390 feb. 15). 
</P>

<p class=border></P>

<p>
CTh.9.1.18 [=brev.9.1.10] 
</P>

<p>
Impp. arcad. et honor. aa. ne diversorum criminum rei vel desidia iudicum vel quadam lenitatis ambitione per provincias detenti in carcere
crudelius differantur, moneantur omnes iudices, productos e custodiis reos disceptationi debitae subdere et, quod leges suaserint,
definire. dat. iii. non. aug. constantinopoli, arcadio iv. et honorio iii. aa. coss. 
</P>

<p>
interpretatio. rei non multo tempore in carcere vel in custodia teneantur, sed celeriter aut innocentes absolvantur, aut si convicti fuerint
criminosi, sententia puniantur 
</P>

<p class=border></P>

<p>
CTh.9.1.19pr. [=brev.9.1.11pr.] 
</P>

<p>
Impp. honor. et theodos. aa. consulibus, praetoribus, tribunis plebis, senatui suo salutem dicunt. accusationis ordinem iam dudum
legibus institutum servari iubemus, ut, quicumque* in discrimen capitis arcessitur, non statim reus, qui accusari potuit, aestimetur, ne
subiectam innocentiam faciamus. sed quisquis ille est, qui crimen intendit, in iudicium veniat, nomen rei indicet et vinculum inscriptionis
arripiat, custodiae similitudinem, habita tamen dignitatis aestimatione, patiatur, nec impunitam fore noverit licentiam mentiendi, quum
calumniantes ad vindictam poscat similitudo supplicii. 
</P>

<p class=border></P>

<p>
CTh.9.1.19.1 [=brev.9.1.11.1] 
</P>

<p>
Nemo sibi tamen obiectu cuiuslibet criminis blandiatur de se in quaestione confessus, veniam propter flagitia sperans adiuncti, vel
communione criminis consortium personae superioris optans, aut inimici supplicio in ipsa supremorum suorum sorte sociandus, aut
eripi se posse confidens studio aut privilegio nominati, quum veteris iuris auctoritas de se confessos ne interrogari quidem de aliorum
conscientia sinat. nemo igitur de proprio crimine confitentem super conscientia scrutetur aliena nemo credat supplicia fugienti;
commonitoriis secreto mandatis fidem penitus abnegamus etc. dat. viii. id. aug. ravennae, asclepiodoto et mariniano coss. 
</P>

<p>
interpretatio. ante inscriptionem nemo efficitur criminosus: nam inscriptione per ordinem facta, tunc a iudice suscipiendus est reus et
custodiae cum accusatore tradendus est, ea tamen ratione, ut tam accusati quam accusatoris dignitas aestimetur, et unumquemque ante
discussionem ita iudex faciat custodiri, ut eorum natales aut dignitas patiuntur. sane his, qui crimina sua in quaestione confessi sunt, de
aliis si dicere voluerint, a iudice non credatur, quia iure et legibus constitutum est, ut spontanea professione reus reum non faciat, neque
illi de altero credatur, qui se criminosum esse confessus est 
</P>

<p class=border></P>

<p>
CTh.9.2.0. De exhibendis vel transmittendis reis 
</P>

<p class=border></P>

<p>
CTh.9.2.1 
</P>

<p>
Imp. iulianus a. sallustio praefecto praetorio. ius senatorum et auctoritatem eius ordinis, in quo nos quoque ipsos esse numeramus,
necesse est ab omni iniuria defendere. si quis ergo senator socius criminis insimulatus fuerit, ante causae cognitionem omni terrore
calumniae, omni suspicionis molestia careat; vacuus sit prorsus et liber, antequam re convicta crimen agnoscat et exuat dignitatem. dat.
non. feb. constantinopoli mamertino et nevitta conss. (362 febr. 5). 
</P>

<p class=border></P>

<p>
CTh.9.2.2 
</P>

<p>
Impp. valentinianus et valens aa. valentino consulari piceni. quisquis fuerit, quem crimen pulsat, quem negotium tangit, comprehensum
eum iudex sub custodia constituat atque ita vel causae meritum vel personae qualitatem ad nos referat, vel, si longius fuerimus, ad
illustres viros praefectos praetorio, sive ad magistros militum, si militaris fuerit persona, ne sub specie vel verae vel ementitae dignitatis
facinora dilabantur. dabimus enim formam, quam unusquisque iudex sequetur in eo, qui reus fuerit inventus. interim ille, qui in
suspicionem venerit negotii criminalis, cuiuscumque honoris esse dicatur, comprehensus ex officio non recedat. dat. xi kal. feb. mediolano
valentiniano et valente aa. conss. (365 ian. 22). 
</P>

<p class=border></P>

<p>
CTh.9.2.3 
</P>

<p>
Imppp. gratianus, valentinianus et theodosius aaa. eutropio praefecto praetorio. nullus in carcerem, priusquam convincatur, omnino
vinciatur. ex longinquo si quis est acciendus, non prius insimulanti adcommodetur adsensus quam sollemni lege se vinxerit et in poenam
reciproci stilo trepidante recaverit. eique qui deducendus erit ad disponendas res suas componendosque maestos penates spatium coram
loci iudice aut etiam magistratibus dierum xxx tribuatur, nulla remanente aput eum qui ad exhibendum missus est copia nundinandi. qui
posteaquam ad iudicem venerit, adhibita advocatione ius debebit explorare quaesitum ac tamdiu pari cum accusatore fortuna retineri,
donec reppererit cognitio celebrata discrimen. dat. iii kal. ian. constantinopoli gratiano v et theodosio i aa. conss. (380 dec. 30). 
</P>

<p class=border></P>

<p>
CTh.9.2.4 
</P>

<p>
Imppp. valentinianus, theodosius et arcadius aaa. drepanio proconsuli africae. neminem iudicio exhibendum esse praecipimus, nisi de
cuius exhibitione iudex pronuntiaverit. dat. prid. non. feb. mediolano valentiniano a. iiii et neoterio conss. (390 febr. 4). 
</P>

<p class=border></P>

<p>
CTh.9.2.5 
</P>

<p>
Impp. honorius et theodosius aa. caeciliano praefecto praetorio. defensores civitatum, curatores, magistratus et ordines oblatos sibi reos
in carcerem non mittant, sed in ipso latrocinio vel congressu violentiae aut perpetrato homicidio, stupro vel raptu vel adulterio
deprehensos et actis municipalibus sibi traditos expresso crimine prosecutionibus arguentium cum his, a quibus fuerint accusati, mox sub
idonea prosecutione ad iudicium dirigant. et cetera. dat. xii kal. feb. ravennae honorio viii et theodosio iii aa. conss. (409 ian. 21). 
</P>

<p class=border></P>

<p>
CTh.9.2.6 
</P>

<p>
Impp. honorius et theodosius aa. caeciliano praefecto praetorio. si quos praecepto iudicum praemisso inscriptionis vinculo reos factos
adminiculum curiae propriae dirigere iussum fuerit, municipalibus actis interrogentur, an velint iuxta praeceptum triumphalis patris
nostri xxx diebus sibi concessis sub moderata et diligenti custodia propter ordinationem domus propriae parandosque sibi sumptus in
civitate residere. quod si fieri voluerint, hoc genus beneficii cupientibus non negetur: si vero dirigi velint, mox reos cum suis accusatoribus
mittant nec ad arbitrium adversariorum in civitatibus retineri patiantur. et cetera. dat. xii kal. feb. ravennae honorio viii et theodosio iii aa.
conss. (409 ian. 21). 
</P>

<p class=border></P>

<p>
CTh.9.3.0. De custodia reorum 
</P>

<p class=border></P>

<p>
CTh.9.3.1pr. 
</P>

<p>
Imp. constantinus a. ad florentium rationalem. in quacumque causa reo exhibito, sive accusator exsistat sive eum publicae sollicitudinis
cura perduxerit, statim debet quaestio fieri, ut noxius puniatur, innocens absolvatur. quod si accusator aberit ad tempus aut sociorum
praesentia necessaria videatur, id quidem debet quam celerrime procurari. interea vero exhibito non ferreas manicas et inhaerentes ossibus
mitti oportet, sed prolixiores catenas, ut et cruciatio desit et permaneat fida custodia. nec vero sedis intimae tenebras pati debebit
inclusus, sed usurpata luce vegetari et, ubi nox geminaverit custodiam, vestibulis carcerum et salubribus locis recipi ac revertente iterum
die ad primum solis ortum ilico ad publicum lumen educi, ne poenis carceris perimatur, quod innocentibus miserum, noxiis non satis
severum esse cognoscitur. (320 iun. 30). 
</P>

<p class=border></P>

<p>
CTh.9.3.1.1 
</P>

<p>
Illud etiam observabitur, ut neque his qui stratorum funguntur officio neque ministris eorum liceat crudelitatem suam accusatoribus
vendere et innocentes intra carcerum saepta leto dare aut subtractos audientiae longa tabe consumere. non enim existimationis tantum,
sed etiam periculi metus iudici imminebit, si aliquem ultra debitum tempus inedia aut quocumque modo aliquis stratorum exhauserit et
non statim eum penes quem officium custodiae est adque eius ministros capitali poena subiecerit. dat. prid. cal. iul. serdicae constantino
a. vi et constantino caes. conss. (320 iun. 30). 
</P>

<p class=border></P>

<p>
CTh.9.3.2 
</P>

<p>
Idem a. ad evagrium. si quis in ea culpa vel crimine fuerit deprehensus, quod dignum claustris carceris et custodiae squalore videtur,
auditus aput acta, cum de admisso constiterit, poenam carceris sustineat atque ita postmodum eductus aput acta audiatur. ita enim quasi
sub publico testimonio commemoratio admissi criminis fiet, ut iudicibus inmodice saevientibus freni quidam ac temperies adhibita
videatur. dat. iii non. feb. heracleae constantino a. vii et constantio caes. conss. (326 febr. 3). 
</P>

<p class=border></P>

<p>
CTh.9.3.3 [=brev.9.2.1] 
</P>

<p>
Imp. constantius a. acyndino pf. p. quoniam unum carceris conclave permixtos secum criminosos includit, hac lege sancimus, ut, etiamsi
poenae qualitas permixtione iungenda est, sexum tamen disparem diversa claustrorum habere tutamina iubeatur. dat. non. april. acyndino
et proculo coss. 
</P>

<p>
interpretatio. viri et mulieres, etiamsi criminis aequalitate iungantur, non tamen in unius carceris custodia teneantur 
</P>

<p class=border></P>

<p>
CTh.9.3.4 
</P>

<p>
Impp. valentinianus et valens aa. ad valerianum vicarium hispaniarum. post alia: nullus ante carceris custodiae mancipetur, quam ab eo,
qui in accusationem eius erupit, in codice publico sollemnia inscriptionis impleta sint. praelata litteris v. c. vicarii vi id. sep. veronae
valentiniano et valente aa. conss. (365 sept. 8). 
</P>

<p class=border></P>

<p>
CTh.9.3.5 [=brev.9.2.2] 
</P>

<p>
Imppp. valent., valens et grat. aaa. ad probum pf. p. ad commentariensem receptarum personarum custodia observatioque pertineat, nec
putet hominem abiectum atque vilem obiiciendum esse iudiciis, si reus condicione* aliqua fuerit elapsus. nam ipsum volumus eius poena
consumi, cui obnoxius docebitur fuisse, qui fugerit. si vero commentariensis necessitate aliqua procul ab officio egerit, adiutorem eius
pari iubemus invigilare cura, et eadem statuimus legis severitate constringi. dat. iii. kal. iul. contionaci, gratiano a. ii. et probo coss. 
</P>

<p>
interpretatio. si de carcere reus fugerit, ab eo, cui est traditus, requiratur: qui si eum non potuerit praesentare, noverit negligens custos,
illius se aut damnum aut poenam, qui fugerit, subiturum 
</P>

<p class=border></P>

<p>
CTh.9.3.6 
</P>

<p>
Imppp. gratianus, valentinianus et theodosius aaa. eutropio praefecto praetorio. de his quos tenet carcer id aperta definitione sancimus,
ut aut convictum velox poena subducat aut liberandum custodia diuturna non maceret. temperari autem ab innoxiis austera praeceptione
sancimus et praedandi omnem segetem de neglegentia iudicum provinciarum ministris feralibus amputamus. nam nisi intra tricensimum
diem semper commentariensis ingesserit numerum personarum, varietatem delictorum, clausorum ordinem aetatemque vinctorum,
officium viginti auri libras aerario nostro iubemus inferre, iudicem desidem ac resupina cervice tantum titulum gerentem extorrem
impetrata fortuna decem auri libris multandum esse censemus. dat. iii kal. ian. constantinopoli gratiano v et theodosio i aa. conss. (380
dec. 30). 
</P>

<p class=border></P>

<p>
CTh.9.3.7 [=brev.9.2.3] 
</P>

<p>
Impp. honor. et theodos. aa. caeciliano pf. p. post alia: iudices omnibus dominicis diebus productos reos e custodia carcerali videant et
interrogent, ne his humanitas clausis per corruptos carcerum custodes negetur. victualem substantiam non habentibus faciant ministrari,
libellis duabus aut tribus diurnis vel quot existimaverint, commentariensi decretis, quorum sumptibus* proficiant alimoniae pauperum
quos ad lavacrum sub fida custodia duci oportet, mulcta iudicibus viginti librarum auri et officiis eorum eiusdem ponderis constituta,
ordinibus quoque trium librarum auri mulcta proposita, si saluberrime statuta contempserint*. nec deerit antistitum christianae religionis
cura laudabilis, quae ad observationem constituti iudicis hanc ingerat monitionem. dat. xii. kal. febr. ravenna, honorio viii. et theodos. iii.
aa. coss. 
</P>

<p>
interpretatio. omnibus dominicis diebus iudices sub fida custodia de carceribus reos educant, ut eis a christianis vel a sacerdotibus
substantia vel alimonia praebeatur, et ad balneum praedictis diebus sub fida custodia religionis contemplatione ducantur. si qui iudices
hoc implere neglexerint, poenam, quam lex ipsa constituit, cogantur implere 
</P>

<p class=border></P>

<p>
CTh.9.4.0. Si quis imperatori maledixerit 
</P>

<p class=border></P>

<p>
CTh.9.4.1 
</P>

<p>
Imppp. theodosius, arcadius et honorius aaa. rufino praefecto praetorio. si quis modestiae nescius et pudoris ignarus improbo
petulantique maledicto nomina nostra crediderit lacessenda ac temulentia turbulentus obtrectator temporum fuerit, eum poenae nolumus
subiugari neque durum aliquid nec asperum sustinere, quoniam si id ex levitate processerit, contemnendum est, si ex insania, miseratione
dignissimum, si ab iniuria, remittendum. unde integris omnibus ad nostram scientiam referatur, ut ex personis hominum dicta pensemus
et, utrum praetermitti an exequi rite debeat, censeamus. dat. v id. aug. constantinopoli theodosio a. iii et abundantio v. c. conss. (393 aug.
9). 
</P>

<p class=border></P>

<p>
CTh.9.5.0. Ad legem iuliam maiestatis 
</P>

<p class=border></P>

<p>
CTh.9.5.1pr. 
</P>

<p>
Imp. constantinus a. ad maximum praefectum urbi. si quis alicui maiestatis crimen intenderit, cum in huiuscemodi re convictus minime
quisquam privilegio dignitatis alicuius a strictiore inquisitione defendatur, sciat se quoque tormentis esse subdendum, si aliis manifestis
indiciis accusationem suam non potuerit comprobare. cum eo, qui huius esse temeritatis deprehenditur, illum quoque tormentis subdi
oportet, cuius consilio atque instinctu ad accusationem accessisse videbitur, ut ab omnibus conmissi consciis statuta vindicta possit
reportari. (314 [320-323] ian. 1). 
</P>

<p class=border></P>

<p>
CTh.9.5.1.1 
</P>

<p>
In servis quoque vel libertis, qui dominos aut patronos accusare aut deferre temptaverint, professio tam atrocis audaciae statim in
admissi ipsius exordio per sententiam iudicis comprimatur ac denegata audientia patibulo adfigatur. proposita kal. ianuar. volusiano et
anniano conss. (314 [320-323] ian. 1). 
</P>

<p class=border></P>

<p>
CTh.9.6.0. Ne praeter crimen maiestatis servus dominum vel patronum libertus seu familiaris accuset 
</P>

<p class=border></P>

<p>
CTh.9.6.1 
</P>

<p>
Imppp. valens, gratianus et valentinianus aaa. ad maximum praefectum praetorio. cessent liberti capitalium criminum tumultu et nefariae
delationis indiciis auctores libertatis incessere, ita ut tam nefandos conatus ferri aut ignium poena compescat. proposita id. mart. valente
v et valentiniano aa. conss. (376 mart. 15). 
</P>

<p class=border></P>

<p>
CTh.9.6.2 [=brev.9.3.1] 
</P>

<p>
Imppp. valens, grat. et valent. aaa. ad maximum pf. p. quum accusatores servi dominis intonent, nemo iudiciorum exspectet eventum,
nihil quaeri, nihil discuti placet, sed cum ipsis delationum libellis, cum omni scripturarum et meditati criminis apparatu nefandarum
accusationum crementur auctores, excepto tamen appetitae maiestatis crimine, in quo etiam servis honesta proditio est: nam et hoc
facinus tendit in dominos. dat. id. mart. valente v. et valentin. aa. coss. 
</P>

<p>
interpretatio. servus dominum accusans non solum audiendus non est, verum etiam puniendus, nisi forte dominum de crimine
maiestatis tractasse probaverit 
</P>

<p class=border></P>

<p>
CTh.9.6.3 [=brev.9.3.2] 
</P>

<p>
Impp. arcad. et honor. aa. eutychiano pf. p. si quis ex familiaribus vel ex servis cuiuslibet domus cuiuscumque* criminis delator atque
accusator emerserit, eius existimationem, caput atque fortunas petiturus, cuius familiaritati vel dominio inhaeserit, ante exhibitionem
testium, ante examinatum iudicium, in ipsa expositione criminum atque accusationis exordio ultore gladio feriatur. vocem enim funestam
intercidi oportet potius quam audiri. maiestatis crimen excipimus. dat. vi. id. nov. constantinopoli, caesario et attico coss. 
</P>

<p>
interpretatio. si servus dominum aut amicus vel domesticus sive libertus patronum accusaverit vel detulerit cuiuslibet criminis reum,
statim in ipso initio accusationis gladio puniatur: quia vocem talem exstingui volumus, non audiri, nisi forte dominum aut patronum de
crimine maiestatis tractasse probaverit 
</P>

<p class=border></P>

<p>
CTh.9.6.4 [=brev.9.3.3] 
</P>

<p>
Impp. honor. et theodos. aa. ad senatum. post alia: libertorum adversus patronos illicitas atque improbas voces poenae obiectione
praecludimus, atque ita, ut non modo sponte prodire non audeant, sed ne vocati quidem in iudicium venire cogantur etc. dat. viii. id. aug.
ravenna, asclepiodoto et mariniano coss. 
</P>

<p>
interpretatio. liberti accusatores patronorum, ubi primum in accusationis vocem proruperint, puniantur 
</P>

<p class=border></P>

<p>
CTh.9.7.0. Ad legem iuliam de adulteriis 
</P>

<p class=border></P>

<p>
CTh.9.7.1 [=brev.9.4.1] 
</P>

<p>
Imp. constantinus a. africano v. c. quae adulterium commisit, utrum domina cauponae an ministra fuerit, requiri debebit, et ita obsequio
famulata servili, ut plerumque ipsa intemperantiae vina praebuerit; ut, si domina tabernae fuerit, non sit a vinculis iuris excepta, si vero
potantibus ministerium praebuit, pro vilitate eius, quae in reatum deducitur, accusatione exclusa, liberi, qui accusantur, abscedant, quum
ab his feminis pudicitiae ratio requiratur, quae iuris nexibus detinentur, hae autem immunes a iudiciaria severitate praestentur, quas vilitas
vitae dignas legum observatione non credidit. dat. iii. non. febr. heracleae, constantino a. vii. et constantio c. coss. 
</P>

<p>
interpretatio. tabernae domina, hoc est uxor tabernarii, si inventa fuerit in adulterio, accusari potest: si vero eius ancilla vel quae
ministerium tabernae praebuit, in adulterio fuerit deprehensa, pro vilitate dimittetur. sed et ipsa tabernarii uxor, si tam vilis ministerii
officium egerit et in adulterio fuerit deprehensa, accusari non potest a marito 
</P>

<p class=border></P>

<p>
CTh.9.7.2 [=brev.9.4.2] 
</P>

<p>
Idem a. ad euagrium pf. p. quamvis adulterii crimen inter publica referatur, quorum delatio in commune omnibus sine aliqua legis
interpretatione conceditur, tamen, ne volentibus temere liceat foedare connubia, proximis necessariisque personis solummodo placet
deferri copiam accusandi, hoc est patri vel consobrino et consanguineo maxime fratri, quos verus dolor ad accusationem impellit. sed et
his personis legem imponimus, ut crimen abolitione compescant. in primis maritum genialis tori vindicem esse oportet, cui quidem ex
suspicione etiam ream coniugem facere, nec intra certa tempora inscriptionis vinculo contineri, veteres retro principes annuerunt.
extraneos autem procul arceri ab hac accusatione censemus. nam etsi omne genus accusationis necessitas inscriptionis adstringat, nonnulli
tamen proterve id faciunt et falsis contumeliis matrimonia deformant. pp. nicomediae vii. kal. mai., constantino a. vii. et constantio c.
coss. 
</P>

<p>
interpretatio. in adulterio extraneam mulierem nullus accuset, sed propinqui, ad quorum notam pertinet, hoc est frater germanus, frater
patruelis, patruus et consobrinus, qui tamen ante inscriptionem, si accusata acquieverit, possunt per satisfactionem veniam promereri.
reliqui ab accusatione prohibentur. maritis sane etiam ex suspicione accusare permissum est 
</P>

<p class=border></P>

<p>
CTh.9.7.3 
</P>

<p>
Impp. constantius et constans aa. ad populum. cum vir nubit in feminam, femina viros proiectura quid cupiat, ubi sexus perdidit locum,
ubi scelus est id, quod non proficit scire, ubi venus mutatur in alteram formam, ubi amor quaeritur nec videtur, iubemus insurgere leges,
armari iura gladio ultore, ut exquisitis poenis subdantur infames, qui sunt vel qui futuri sunt rei. dat. prid. non. dec. mediolano, proposita
romae xvii kal. ianuar. constantio iii et constante ii aa. conss. (342 dec. 4). 
</P>

<p class=border></P>

<p>
CTh.9.7.4pr. [=brev.9.4.3pr.] 
</P>

<p>
Imppp. grat., valent. et theodos. aaa. cynegio pf. p. in adulterii quaestione ab omni familia, non solum mariti, sed etiam uxoris, quae
tamen tunc temporis domi fuerit, quo adulterium dicatur admissum, quaerendum est sine defensione cuiusquam. 
</P>

<p class=border></P>

<p>
CTh.9.7.4.1 [=brev.9.4.3.1] 
</P>

<p>
Idem volumus, et si forte mulier marito mortis parasse insidias vel quolibet alio genere voluntatem occidendi habuisse inveniatur. 
</P>

<p class=border></P>

<p>
CTh.9.7.4.2 [=brev.9.4.3.2] 
</P>

<p>
Parem etiam condicionem* in interrogatione mancipiorum servari volumus, si forte maritus eo modo insectetur uxorem. dat. iii. id. dec.
constantinopoli, arcadio a. i. et bautone coss. 
</P>

<p>
interpretatio. de adulterio uxorum mariti per tormenta familiae utriusque, hoc est suae et uxoris quaerere permittuntur; si tamen illo
tempore, quo admissum dicitur, haec ipsa mancipia praesentia aut in eadem domo fuisse probantur. similiter et si mortem sibi ab uxore
adultera maritus paratam fuisse conqueratur, utriusque familiae discussione quaeri licet. similiter etiam familiae utriusque poena
quaerendum est, si maritus mortem uxori qualibet ratione paraverit 
</P>

<p class=border></P>

<p>
CTh.9.7.5 [=brev.9.4.4] 
</P>

<p>
Imppp. valent., theodos. et arcad. aaa. cynegio pf. p. ne quis christianam mulierem in matrimonium iudaeus accipiat, neque iudaeae
christianus coniugium sortiatur. nam si quis aliquid huius modi admiserit, adulterii vicem commissi huius crimen obtinebit, libertate in
accusandum publicis quoque vocibus relaxata. dat. iii. id. mart. thessalonica, theodos. a. ii. et cynegio coss. 
</P>

<p>
interpretatio. nec iudaeus christianam nec christianus iudaeam ducat uxorem. quod si fecerit, cuiuslibet accusatione velut in adulteros
vindicetur 
</P>

<p class=border></P>

<p>
CTh.9.7.6 [=brev.9.4.5] 
</P>

<p>
Iidem aaa. orientio vicario urbis romae. omnes, quibus flagitii usus est, virile corpus muliebriter constitutum alieni sexus damnare
patientia (nihil enim discretum videntur habere cum feminis), huius modi scelus spectante populo flammis vindicibus expiabunt. pp. in
foro traiani viii. id. aug., valentin. a. iv. et neoterio coss. haec lex interpretatione non indiget. 
</P>

<p class=border></P>

<p>
CTh.9.7.7 [=brev.9.4.6] 
</P>

<p>
Imppp. theodos., arcad. et honor. aaa. rufino pf. p. adulterii accusatione proposita, praescriptiones civiles, quibus aut dos repeti fingitur,
aut ex ratione aliqua debitum flagitatur, quae occurrere atque perstrepere examini consuerunt, iussimus sequestrari, nec earum obice
aliquid negotio tarditatis afferri; sed accusatione fundata, hoc est quum, quo iure quove tempore actio fuerit intromissa, constiterit,
discutiatur crimen, facti qualitas publicetur, quum et iurgia, quae magnitudine superant, praeponantur, et civilis actio criminali iure
postponatur, idem tamen, quum competere coeperit, habitura momenti, dummodo non obsit examini. dat. vii. id. dec. constantinopoli,
arcadio a. ii. et rufino coss. 
</P>

<p>
interpretatio. quum adulterium maritus accusator obiecerit, dotis aut donationis repetitio conquiescat quia civilem repetitionem misceri
criminali accusationi non oportet 
</P>

<p class=border></P>

<p>
CTh.9.7.8 [=brev.9.4.7] 
</P>

<p>
Iidem aaa. rufino pf. p. si qui adulterii fuerint accusati et obtentu proximitatis intentata depulerint, per commemorationem necessitudinis
fidem crimini derogando, dum existimatur non debere credi, quod allegatur, non potuisse committi, hi si postmodum in nuptias suas
consortiumque convenerint, facinus illud, quo fuerint accusati, manifesta fide atque indiciis evidentibus publicabunt. unde si qui eius
modi reperti fuerint, iussimus in eosdem severissime vindicari, et veluti convictum facinus confessumque puniri. dat. prid. non. dec.
constantinopoli, theodos. a. iii. et abundantio v. c. coss. 
</P>

<p>
interpretatio. qui in adulterio accusantur et se propinquitatis aut amicitiarum excusatione defenderint, si fortasse quolibet tempore
secretum crimen publica coniunctione prodiderint, eos velut manifestos adulteros puniri placet 
</P>

<p class=border></P>

<p>
CTh.9.7.9 
</P>

<p>
Idem aaa. gildoni comiti et magistro utriusque militiae per africam. si quis adulterii reus factus accusatoris mariti forum declinare
temptaverit, in hoc non possit eludere, nec praerogativa militari defensetur, ibi confestim audiendus, ubi fuerit accusatus. dat. iii kal.
ianuar. constantinopoli theodosio a. iii et abundantio conss. (393 dec. 30). 
</P>

<p class=border></P>

<p>
CTh.9.8.0. [=brev.9.5.0.] Si quis eam, cuius tutor fuerit, corruperit. 
</P>

<p class=border></P>

<p>
CTh.9.8.1 [=brev.9.5.1] 
</P>

<p>
Imp. constantinus a. ad bassum vicarium italiae. post alia: ubi puellae ad annos adultae aetatis accesserint et adspirare ad nuptias
coeperint, tutores necesse habeant comprobare, quod puellae sit intemerata virginitas, cuius coniunctio postulatur. quod ne latius
porrigatur, hic solus debet tutorem nexus adstringere, ut se ipsum probet ab iniuria laesi pudoris immunem. quod ubi constiterit, omni
metu liber optata coniunctione frui debebit; officio servaturo, ut, si violatae castitatis apud ipsum facinus haereat, deportatione plectatur,
atque universae eius facultates fisci viribus vindicentur, quamvis eam poenam debuerit sustinere, quam raptori leges imponunt. dat. prid.
non. april. aquileia, constantino a. vi. et constantino c. coss. 
</P>

<p>
interpretatio. ubi primum puellae sub tutore viventes ad annos pervenerint nuptiales, et quicumque* petitor accesserit, non prius
puella iungatur, nisi virginitas illius, quod a tutore servata sit, fuerit approbata: nam si ab ipso tutore convincitur eius violata virginitas,
statim exsilio deputetur, et res illius omnes fiscus usurpet 
</P>

<p class=border></P>

<p>
CTh.9.9.0. [=brev.9.6.0.] De mulieribus, quae se servis propriis iunxerunt. 
</P>

<p class=border></P>

<p>
CTh.9.9.1pr. [=brev.9.6.1pr.] 
</P>

<p>
Imp. constantinus a. ad populum. si qua cum servo occulte rem habere detegitur, capitali sententiae subiugetur, tradendo ignibus
verberone, sitque omnibus facultas crimen publicum arguendi, sit officio copia nuntiandi, sit etiam servo licentia deferendi, cui probato
crimine libertas dabitur, quum falsae accusationi poena immineat. 
</P>

<p class=border></P>

<p>
CTh.9.9.1.1 [=brev.9.6.1.1] 
</P>

<p>
Ante legem nupta tali consortio segregetur, non solum domo, verum etiam provinciae communione privata, amati abscessum defleat
relegati. 
</P>

<p class=border></P>

<p>
CTh.9.9.1.2 [=brev.9.6.1.2] 
</P>

<p>
Filii etiam, quos ex hac coniunctione habuerit, exuti omnibus dignitatis insignibus, in nuda maneant libertate, neque per se neque per
interpositam personam quolibet titulo voluntatis accepturi aliquid ex facultatibus mulieris. 
</P>

<p class=border></P>

<p>
CTh.9.9.1.3 [=brev.9.6.1.3] 
</P>

<p>
Successio autem mulieris ab intestato vel filiis, si erunt legitimi, vel proximis cognatisque deferatur vel ei, quem ratio iuris admittit, ita ut
et quod ille, qui quondam amatus est, et quod ex eo suscepti filii quolibet casu in sua videntur habuisse substantia, dominio mulieris
sociatum a memoratis successoribus vindicetur. 
</P>

<p class=border></P>

<p>
CTh.9.9.1.4 [=brev.9.6.1.4] 
</P>

<p>
His ita omnibus observandis, et si ante legem decessit mulier vel amatus, quoniam vel unus auctor vitii censurae occurrit. 
</P>

<p class=border></P>

<p>
CTh.9.9.1.5 [=brev.9.6.1.5] 
</P>

<p>
Sin vero iam uterque decessit, soboli parcimus, ne defunctorum parentum vitiis praegravetur; sint filii, sint potiores fratribus, proximis
atque cognatis, sint relictae successionis heredes. 
</P>

<p class=border></P>

<p>
CTh.9.9.1.6 [=brev.9.6.1.6] 
</P>

<p>
Post legem enim hoc committentes morte punimus. qui vero ex lege disiuncti clam denuo convenerint, congressus vetitos renovantes, hi
servorum indicio vel speculantis officii vel etiam proximorum delatione convicti poenam similem sustinebunt. dat. iv. kal. iun. serdicae,
constantino a. vii. et constantio c. coss. 
</P>

<p>
interpretatio. si qua ingenua mulier servo proprio se occulte miscuerit, capitaliter puniatur. servus etiam, qui in adulterio dominae
convictus fuerit, ignibus exuratur. in potestate habeat huius modi crimen quicumque* voluerit accusare. servi etiam aut ancillae, si de hoc
crimine accusationem detulerint, audiantur: ea tamen ratione, ut si probaverint, libertatem consequantur, si fefellerint, puniantur.
hereditas mulieris, quae se tali crimine maculaverit, vel filiis, si sunt ex marito suscepti, vel propinquis ex lege venientibus tribuatur 
</P>

<p class=border></P>

<p>
CTh.9.10.0. Ad legem iuliam de vi publica et privata 
</P>

<p class=border></P>

<p>
CTh.9.10.1 [=brev.9.7.1] 
</P>

<p>
Imp. constantinus a. ad catulinum proconsulem africae. qui in iudicio manifestam detegitur commisisse violentiam, non iam relegatione
aut deportatione insulae plectatur, sed supplicium capitale excipiat, nec interposita provocatione sententiam, quae in eum fuerit dicta,
suspendat, quoniam multa facinora sub uno violentiae nomine continentur, quum aliis vim inferre tentantibus, aliis cum indignatione
repugnantibus verbera caedesque crebro deteguntur admissae. unde placuit, si forte quis vel ex possidentis parte vel ex eius, qui
possessionem temerare tentaverit, interemptus* sit, in eum supplicium exseri, qui vim facere tentavit et alterutri parti causam malorum
praebuit. dat. xv. kal. mai. serdicae, gallicano et basso coss. 
</P>

<p>
interpretatio. convictus in iudicio de evidenti violentiae crimine capite puniatur, nec sententiam iudicis qui damnatus est qualibet
appellatione suspendat: et si fortasse homicidia ab utraque parte commissa fuerint, in illum vindicetur, qui ut alium per caedem
expelleret, violenter ingressus est 
</P>

<p class=border></P>

<p>
CTh.9.10.2 
</P>

<p>
Idem a. ad bassum praefectum urbi. si quis per violentiam alienum fundum invaserit, capite puniatur. et sive quis ex eius parte, qui
violentiam inferre temptaverit, sive ex eius, qui iniuriam repulsaverit, fuerit occisus, eum poena adstringat, qui vi deicere possidentem
voluerit. dat. vi id. mart. romae gallicano et basso conss. (317 mart. [?] 10). 
</P>

<p class=border></P>

<p>
CTh.9.10.3 [=brev.9.7.2] 
</P>

<p>
Iidem a. ad bassum pf. u. si quis ad se fundum vel quodcumque* aliud asserit pertinere, ac restitutionem sibi competere possessionis
putat, civiliter super possidendo agat, aut impleta solennitate iuris crimen violentiae opponat, non ignarus, eam se sententiam subiturum,
si crimen obiectum non potuerit comprobare, quam reus debet excipere. quod si omissa interpellatione vim possidenti intulerit, ante
omnia violentiae causam examinari praecipimus, et in ea requiri, quis ad quem venerit possidentem, ut ei, quem constiterit expulsum,
amissae possessionis iura reparentur, eademque protinus restituta violentus, poenae non immerito destinatus, in totius litis terminum
differatur, ut, agitato negotio principali, si contra eum fuerit iudicatum, in insulam deportetur, bonis omnibus abrogatis. quod si pro eo,
quem claruerit esse violentum, sententia proferetur, omnium rerum, de quibus litigatum est, media pars penes eum resideat, cetera fisci
viribus vindicentur. pp. prid. non. oct. romae, constantino a. v. et licinio c. coss. 
</P>

<p>
interpretatio. si quis adversarium suum ita apud iudicem crediderit accusandum, ut se asserat violentiam pertulisse, ad probationem rei
eum convenit attineri: quod si probare non potuerit, quem dixerat violentum, eandem poenam suscipiat, quam ille, quem impetit,
convictus potuisset excipere. de reliquo haec lex praetermittenda est, quia in quarto libro sub titulo unde vi, quae tamen temporibus
posterior inventa est, habetur exposita 
</P>

<p class=border></P>

<p>
CTh.9.10.4pr. [=brev.9.7.3pr.] 
</P>

<p>
Imppp. valent., theodos. et arcad. aaa. ad albinum pf. u. servos, qui fecisse violentiam confessionibus testium aut propriis docebuntur, si
id inscio domino commiserint, postremo supplicio deditos luere perpetrata censemus. quod si illi metu atque exhortatione dominorum
violentiam admiserint, palam est, secundum legem iuliam dominum infamem pronuntiandum loci aut originis propriae dignitate non uti,
servos vero, quos furoribus talium paruisse constiterit, metallis per sententiam dedi. viles autem infamesque personae et hi, qui bis aut
saepius violentiam perpetrasse convincentur, constitutionum divalium poena teneantur. 
</P>

<p class=border></P>

<p>
CTh.9.10.4.1 [=brev.9.7.3.1] 
</P>

<p>
Iudicem vero nosse oportet, quod gravi infamia sit notandus, si violentiae crimen apud se probatum distulerit, omiserit vel impunitate
donaverit aut molliore, quam praestituimus, poena perculerit. dat. prid. non. mart. mediolano, valentin. a. iv. et neoterio v. c. coss. 
</P>

<p>
interpretatio. si servi inscio domino confessi vel convicti fuerint violentiam commisisse, addicti tormentis gravibus puniuntur. si vero
iubentibus dominis violentiae crimen admiserint, domini, qui illicita praeceperunt, notantur infamia et nobilitatis vel honoris sui
dignitatem tenere non possunt. servi autem, qui talibus dominorum furoribus paruerunt, in metallum detruduntur. ceterum non liceat
iudicibus discussionem violentiae differre vel dimittere vel donare: qui si probaverint violentiam et non statim vindicaverint, noverint se
periculum subituros. viles autem personae, quae bis aut frequenter admisisse violentiam comprobantur, constituta legibus poena supra
scripta omnimodis feriantur 
</P>

<p class=border></P>

<p>
CTh.9.11.0. [=brev.9.8.0.] De privati carceris custodia. 
</P>

<p class=border></P>

<p>
CTh.9.11.1 [=brev.9.8.1] 
</P>

<p>
Imppp. valent., theodos. et arcad. aaa. erytrio praefecto augustali. si quis posthac reum privato carceri destinarit, reus maiestatis
habeatur. dat. prid. kal. mai. thessalonica, theodos. a. ii. et cynegio v. c. coss. ista lex interpretatione non indiget. 
</P>

<p class=border></P>

<p>
CTh.9.12.0. De emendatione servorum 
</P>

<p class=border></P>

<p>
CTh.9.12.1 
</P>

<p>
Imp. constantinus a. ad bassum. si virgis aut loris servum dominus adflixerit aut custodiae causa in vincla coniecerit, dierum distinctione
sive interpretatione depulsa nullum criminis metum mortuo servo sustineat. nec vero inmoderate suo iure utatur, sed tunc reus homicidii
sit, si voluntate eum vel ictu fustis aut lapidis occiderit vel certe telo usus letale vulnus inflixerit aut suspendi laqueo praeceperit vel
iussione taetra praecipitandum esse mandaverit aut veneni virus infuderit vel dilaniaverit poenis publicis corpus, ferarum vestigiis latera
persecando vel exurendo admotis ignibus membra aut tabescentes artus atro sanguine permixta sanie defluentes prope in ipsis adegerit
cruciatibus vitam linquere saevitia immanium barbarorum. dat. v id. mai. romae constantino a. v et licinio c. conss. (319 mai. 11). 
</P>

<p class=border></P>

<p>
CTh.9.12.2 [=brev.9.9.1] 
</P>

<p>
Imp. constantinus a. maximiliano macrobio... quoties verbera dominorum talis casus servorum comitabitur, ut moriantur, culpa nudi sunt,
qui, dum pessima corrigunt, meliora suis acquirere vernulis voluerunt. nec requiri in huius modi facto volumus, in quo interest domini
incolume iuris proprii habere mancipium, utrum voluntate occidendi hominis an vero simpliciter facta castigatio videatur. toties etenim
dominum non placet morte servi reum homicidii pronuntiari, quoties simplicibus quaestionibus domesticam exerceat potestatem. si
quando igitur servi plagarum correctione, imminente fatali necessitate, rebus humanis excedunt, nullam metuant domini quaestionem. dat.
xiv. kal. mai. sirmio, constantino a. vii. et constantio c. coss. 
</P>

<p>
interpretatio. si servus, dum culpam dominus vindicat, mortuus fuerit, dominus culpa homicidii non tenetur, quia tunc homicidii reus
est, si occidere voluisse convincitur. nam emendatio non vocatur ad crimen 
</P>

<p class=border></P>

<p>
CTh.9.13.0. [=brev.9.10.0.] De emendatione propinquorum. 
</P>

<p class=border></P>

<p>
CTh.9.13.1 [=brev.9.10.1] 
</P>

<p>
Impp. valent. et valens aa. ad senatum. in corrigendis minoribus pro qualitate delicti senioribus propinquis tribuimus potestatem, ut,
quos ad vitae decora domesticae laudis exempla non provocant, saltem correctionis medicina compellat. neque nos in puniendis morum
vitiis potestatem in immensum extendi volumus, sed iure patrio auctoritas corrigat propinqui iuvenis erratum et privata animadversione
compescat. quod si atrocitas facti ius domesticae emendationis excedit, placet, enormis delicti reos dedi iudicum notioni. dat. prid. kal.
dec. valentin. et valente aa. coss. 
</P>

<p>
interpretatio. propinquis senioribus lege permittitur errorem vel culpas adolescentium propinquorum patria districtione corrigere, id est
ut si verbis vel verecundia emendari non possint, privata districtione verberibus corrigantur. quod si gravior culpa fuerit adolescentis,
quae privatim emendari non possit, in notitiam iudicis deferatur 
</P>

<p class=border></P>

<p>
CTh.9.14.0. Ad legem corneliam de sicariis 
</P>

<p class=border></P>

<p>
CTh.9.14.1 [=brev.9.11.1] 
</P>

<p>
Imppp. valent., valens et grat. aaa. ad probum pf. p. si quis necandi infantis piaculum aggressus aggressave sit, erit capitale istud malum.
pp. vii. id. febr. romae, gratiano a. iii. et equitio coss. 
</P>

<p>
interpretatio. sive vir sive mulier infantem necaverit, rei homicidii teneantur 
</P>

<p class=border></P>

<p>
CTh.9.14.2 [=brev.9.11.2] 
</P>

<p>
Imppp. valent., theodos. et arcad. aaa. ad provinciales. liberam resistendi cunctis tribuimus facultatem, ut quicumque* militum vel
privatorum ad agros nocturnus populator intraverit, aut itinera frequentata insidiis aggressionis obsederit, permissa cuicumque* licentia,
dignus illico supplicio subiugetur, ac mortem, quam minabatur, excipiat, et id, quod intendebat, incurrat. melius est enim occurrere in
tempore, quam post exitum vindicari. vestram igitur vobis permittimus ultionem, et, quod serum est punire iudicio, subiugamus edicto.
nullus parcat militi, cui obviari telo oporteat ut latroni. dat. kal. iul. tatiano et symmacho coss. 
</P>

<p>
interpretatio. quoties ad faciendam rapinam aliquis aut iter agentem aut domum cuiuslibet nocturnus exspoliator aggreditur, huius modi
personis, quae vim sustinent, damus etiam cum armis licentiam resistendi, et si pro temeritate sua occisus fuerit ille, qui venerit, mors
latronis ipsius a nemine requiratur 
</P>

<p class=border></P>

<p>
CTh.9.14.3pr. 
</P>

<p>
Impp. arcadius et honorius aa. eutychiano praefecto praetorio. quisquis cum militibus vel privatis, barbaris etiam scelestam inierit
factionem aut factionis ipsius susceperit sacramenta vel dederit, de nece etiam virorum illustrium, qui consiliis et consistorio nostro
intersunt, senatorum etiam, nam et ipsi pars corporis nostri sunt, cuiuslibet postremo qui nobis militat cogitarit, eadem enim severitate
voluntatem sceleris qua effectum puniri iura voluerunt: ipse quidem utpote maiestatis reus gladio feriatur bonis eius omnibus fisco
nostro addictis, filii vero eius, quibus vitam imperatoria specialiter lenitate concedimus, paterno enim deberent perire supplicio, in
quibus paterni, hoc est hereditarii criminis exempla metuantur, a materna vel avita, omnium etiam proximorum hereditate ac successione
habeantur alieni, testamentis extraneorum nihil capiant, sint perpetuo egentes et pauperes, infamia eos paterna semper comitetur, ad
nullos umquam honores, nulla prorsus sacramenta perveniant, sint postremo tales, ut is perpetua egestate sordentibus sit et mors solacio
et vita supplicio. (397 sept. 4). 
</P>

<p class=border></P>

<p>
CTh.9.14.3.1 
</P>

<p>
Denique iubemus etiam eos notabiles esse sine venia, qui pro talibus umquam aput nos intervenire temptaverint. (397 sept. 4). 
</P>

<p class=border></P>

<p>
CTh.9.14.3.2 
</P>

<p>
Ad filias sane eorum, quolibet numero fuerint, falcidiam tantum ex bonis matris, sive testata sive intestata defecerit, volumus pervenire,
ut habeant ingrate potius filiae alimoniam quam integre emolumentum ac nomen heredis. mitior enim circa eas debet esse sententia, quas
pro infirmitate sexus minus ausuras esse confidimus. (397 sept. 4). 
</P>

<p class=border></P>

<p>
CTh.9.14.3.3 
</P>

<p>
Emancipatio, quae a praedictis sive in filios post legem dumtaxat latam sive in filias fuerit collata, non valeat. (397 sept. 4). 
</P>

<p class=border></P>

<p>
CTh.9.14.3.4 
</P>

<p>
Dotes donationes, quarumlibet postremo rerum alienationes, quas ex eo tempore qualibet fraude vel iure factas esse constiterit, quo
primum memorati de ineunda factione ac societate cogitaverint, nullius statuimus esse momenti. (397 sept. 4). 
</P>

<p class=border></P>

<p>
CTh.9.14.3.5 
</P>

<p>
Uxores sane praedictorum recuperatas dotes, si in ea condicione fuerint, ut, quae a viris titulo donationis acceperint, filiis debeant
reservare, tempore quo ususfructus absumitur omnia ea fisco nostro se relicturas esse cognoscant, quae iuxta legem filiis debebantur:
falcidia etiam ex his rebus filiabus tantum, non etiam filiis deputata. (397 sept. 4). 
</P>

<p class=border></P>

<p>
CTh.9.14.3.6 
</P>

<p>
Id, quod de praedictis eorumque filiis cavimus, etiam de satellitibus consciis ac ministris filiisque eorum simili severitate censemus. (397
sept. 4). 
</P>

<p class=border></P>

<p>
CTh.9.14.3.7 
</P>

<p>
Sane si quis ex his in exordio initae factionis studio verae laudis accensus ipse prodiderit factionem, et praemio a nobis et honore
donabitur. is vero, qui usus fuerit factione, si vel sero, tamen incognita adhuc consiliorum arcana patefecerit, absolutione tantum ac venia
dignus habebitur. dat. prid. non septemb. ancyrae caesario et attico conss. (397 sept. 4). 
</P>

<p class=border></P>

<p>
CTh.9.15.0. [=brev.9.12.0.] De parricidis. 
</P>

<p class=border></P>

<p>
CTh.9.15.1 [=brev.9.12.1] 
</P>

<p>
Imp. constantinus a. ad verinum vicarium africae. si quis in parentis aut filii aut omnino affectionis eius, quae nuncupatione parricidii
continetur, fata properaverit, sive clam sive palam id fuerit enisus, neque gladio, neque ignibus, neque ulla alia solenni poena subiugetur,
sed insutus culeo et inter eius ferales angustias comprehensus serpentum contuberniis misceatur et, ut regionis qualitas tulerit, vel in
vicinum mare vel in amnem proiiciatur, ut omni elementorum usu vivus carere incipiat, ut ei coelum superstiti, terra mortuo auferatur.
dat. xvi. kal. dec. licinio v. et crispo c. coss. acc. prid. id. mart. karthagine, constantino a. v. et licinio c. coss. 
</P>

<p>
interpretatio. si quis patrem matrem, fratrem sororem, filium filiam aut alios propinquos occiderit, remoto omnium aliorum genere
tormentorum, facto de coriis sacco, qui culeus nominatur, in quo quum missus fuerit, cum ipso etiam serpentes claudantur: et si mare
vicinum non fuerit, in quolibet gurgite proiiciatur, ut tali poena damnatus nullo tempore obtineat sepulturam 
</P>

<p class=border></P>

<p>
CTh.9.16.0. De maleficis et mathematicis et ceteris similibus 
</P>

<p class=border></P>

<p>
CTh.9.16.1 
</P>

<p>
Imp. constantinus a. ad maximum. nullus haruspex limen alterius accedat nec ob alteram causam, sed huiusmodi hominum quamvis vetus
amicitia repellatur, concremando illo haruspice, qui ad domum alienam accesserit et illo, qui eum suasionibus vel praemiis evocaverit,
post ademptionem bonorum in insulam detrudendo: superstitioni enim suae servire cupientes poterunt publice ritum proprium exercere.
accusatorem autem huius criminis non delatorem esse, sed dignum magis praemio arbitramur. proposita kal. feb. romae constantino a. v
et licinio caes. conss. (319 febr. 1 [sept.....]). 
</P>

<p class=border></P>

<p>
CTh.9.16.2 
</P>

<p>
Idem a. ad populum. haruspices et sacerdotes et eos, qui huic ritui adsolent ministrare, ad privatam domum prohibemus accedere vel sub
praetextu amicitiae limen alterius ingredi, poena contra eos proposita, si contempserint legem. qui vero id vobis existimatis conducere,
adite aras publicas adque delubra et consuetudinis vestrae celebrate sollemnia: nec enim prohibemus praeteritae usurpationis officia libera
luce tractari. dat. id. mai. constantino a. v et licinio conss. (319 mai. 15). 
</P>

<p class=border></P>

<p>
CTh.9.16.3 [=brev.9.13.1] 
</P>

<p>
Imp. constantinus a. et c. ad bassum pf. p. eorum est scientia punienda et severissimis merito legibus vindicanda, qui magicis accincti
artibus aut contra hominum moliti salutem aut pudicos ad libidinem deflexisse animos detegentur. nullis vero criminationibus implicanda
sunt remedia humanis quaesita corporibus aut in agrestibus locis, ne maturis vindemiis metuerentur imbres aut ruentis grandinis
lapidatione quaterentur, innocenter adhibita suffragia, quibus non cuiusque salus aut existimatio laederetur, sed quorum proficerent actus,
ne divina munera et labores hominum sternerentur. dat. x. kal. iun. aquileia, crispo et constantino caess. coss. 
</P>

<p>
interpretatio. malefici vel incantatores vel immissores tempestatum vel ii, qui per invocationem daemonum mentes hominum turbant,
omni poenarum genere puniantur 
</P>

<p class=border></P>

<p>
CTh.9.16.4 [=brev.9.13.2] 
</P>

<p>
Imp. constantius a. et iulianus c. ad populum. nemo haruspicem consulat aut mathematicum, nemo hariolum. augurum et vatum prava
confessio conticescat. chaldaei ac magi et ceteri, quos maleficos ob facinorum magnitudinem vulgus appellat, nec ad hanc partem aliquid
moliantur. sileat omnibus perpetuo divinandi curiositas. etenim supplicium capitis feret gladio ultore prostratus, quicumque* iussis
obsequium denegaverit. dat. viii. kal. febr. mediolano, constantio a. ix. et iuliano caes. ii. coss. 
</P>

<p>
interpretatio. quicumque* pro curiositate futurorum vel invocatorem daemonum vel divinos, quos hariolos appellant, vel haruspicem,
qui auguria colligit, consuluerit, capite punietur 
</P>

<p class=border></P>

<p>
CTh.9.16.5 
</P>

<p>
Idem a. ad populum. post alia: multi magicis artibus ausi elementa turbare vitas insontium labefactare non dubitant et manibus accitis
audent ventilare, ut quisque suos conficiat malis artibus inimicos. hos, quoniam naturae peregrini sunt, feralis pestis absumat. dat. prid.
non. decemb. mediolano constantio a. viiii et iuliano caes. ii conss. (357 dec. [?] 4). 
</P>

<p class=border></P>

<p>
CTh.9.16.6 
</P>

<p>
Idem a. ad taurum praefectum praetorio. etsi excepta tormentis sunt corpora honoribus praeditorum, praeter illa videlicet crimina, quae
legibus demonstrantur, etsi omnes magi, in quacumque sint parte terrarum, humani generis inimici credendi sunt, tamen quoniam qui in
comitatu nostro sunt ipsam pulsant propemodum maiestatem, si quis magus vel magicis contaminibus adsuetus, qui maleficus vulgi
consuetudine nuncupatur, aut haruspex aut hariolus aut certe augur vel etiam mathematicus aut narrandis somniis occultans artem
aliquam divinandi aut certe aliquid horum simile exercens in comitatu meo vel caesaris fuerit deprehensus, praesidio dignitatis cruciatus et
tormenta non fugiat. si convictus ad proprium facinus detegentibus repugnaverit pernegando, sit eculeo deditus ungulisque sulcantibus
latera perferat poenas proprio dignas facinore. dat. iii non. iul. arimini datiano et cereale conss. (358 iul. 5). 
</P>

<p class=border></P>

<p>
CTh.9.16.7 [=brev.9.13.3] 
</P>

<p>
Impp. valent. et valens aa. ad secundum pf. p. ne quis deinceps nocturnis temporibus aut nefarias preces aut magicos apparatus aut
sacrificia funesta celebrare conetur. detectum atque convictum competenti animadversione mactari, perenni auctoritate censemus. dat. v.
id. sept. divo ioviano a. et varroniano coss. 
</P>

<p>
interpretatio. quicumque* nocturna sacrificia daemonum celebraverit vel incantationibus daemones invocaverit, capite puniatur 
</P>

<p class=border></P>

<p>
CTh.9.16.8 
</P>

<p>
Idem aa. ad modestum praefectum praetorio. cesset mathematicorum tractatus. nam si qui publice aut privatim in die noctuque
deprehensus fuerit in cohibito errore versari, capitali sententia feriatur uterque. neque enim culpa dissimilis est prohibita discere quam
docere. dat. prid. id. decemb. constantinopoli valentiniano et valente aa. conss. (370? 373? dec. 12). 
</P>

<p class=border></P>

<p>
CTh.9.16.9 
</P>

<p>
Imppp. valentinianus, valens et gratianus aaa. ad senatum. haruspicinam ego nullum cum maleficiorum causis habere consortium iudico
neque ipsam aut aliquam praeterea concessam a maioribus religionem genus esse arbitror criminis. testes sunt leges a me in exordio
imperii mei datae, quibus unicuique, quod animo inbibisset, colendi libera facultas tributa est. nec haruspicinam reprehendimus, sed
nocenter exerceri vetamus. dat. iiii kal. iun. treviris gratiano a. ii et probo conss. (371 mai. 29). 
</P>

<p class=border></P>

<p>
CTh.9.16.10 
</P>

<p>
Idem aaa. ad ampelium praefectum urbi. quia nonnulli ex ordine senatorio maleficiorum insimulatione adque invidia stringebantur, idcirco
huiusmodi negotia urbanae praefecturae discutienda permisimus. quod si quando huiusmodi inciderit quaestio, quae iudicio memoratae
sedis dirimi vel terminari posse non creditur, eos, quos negotii textus amplectitur, una cum gestis omnibus praesentibus adque praeteritis
ad comitatum mansuetudinis nostrae sollemni observationi transmitti praecipimus. dat. viii id. dec. gratiano a. ii et probo conss. (371
dec. 6). 
</P>

<p class=border></P>

<p>
CTh.9.16.11 
</P>

<p>
Imppp. valentinianus, theodosius et arcadius aaa. albino praefecto urbi. quicumque maleficiorum labe pollutum audierit deprehenderit
occupaverit, ilico ad publicum protrahat et iudiciorum oculis communis hostem salutis ostendat. quod si quisquam ex agitatoribus seu ex
quolibet alio genere hominum contra hoc interdictum venire temptaverit aut clandestinis suppliciis etiam manifestum reum malificae artis
suppresserit, ultimum supplicium non evadat geminae suspicionis obnoxius, quod aut publicum reum, ne facinoris socios pulicaret,
severitati legum et debitae subtraxerit quaestioni aut proprium fortassis inimicum sub huius vindictae nomine consilio atrociore
confecerit. dat. xvii kal. sept. romae timasio et promoto conss. (389 aug. 16). 
</P>

<p class=border></P>

<p>
CTh.9.16.12 
</P>

<p>
Impp. honorius et theodosius aa. caeciliano praefecto praetorio. mathematicos, nisi parati sint codicibus erroris proprii sub oculis
episcoporum incendio concrematis catholicae religionis cultui fidem tradere numquam ad errorem praeteritum redituri, non solum urbe
roma, sed etiam omnibus civitatibus pelli decernimus. quod si hoc non fecerint et contra clementiae nostrae salubre constitutum in
civitatibus fuerint deprehensi vel secreta erroris sui et professionis insinuaverint, deportationis poenam excipiant. dat. kal. feb. ravennae
honorio viii et theodosio iii aa. conss. (409 febr. 1). 
</P>

<p class=border></P>

<p>
CTh.9.17.0. De sepulchri violati 
</P>

<p class=border></P>

<p>
CTh.9.17.1 
</P>

<p>
Imp. constantius a. ad titianum praefectum urbi. si quis in demoliendis sepulchris fuerit adprehensus, si id sine domini conscientia faciat,
metallo adiudicetur; si vero domini auctoritate vel iussione urgetur, relegatione plectatur. et si forte detractum aliquid de sepulchris ad
domum eius villamque pervectum post hanc legem repperietur, villa sive domus aut aedificium quodcumque erit fisci viribus vindicetur.
dat. vii kal. iul. mediolano acindyno et proculo conss. (340 iun. 25). 
</P>

<p class=border></P>

<p>
CTh.9.17.2pr. 
</P>

<p>
Idem a. ad limenium praefectum praetorio. factum solitum sanguine vindicari multae inflictione corrigimus atque ita supplicium
statuimus in futurum, ut nec ille absit a poena, qui ante commisit. universi itaque, qui de monumentis columnas vel marmora abstulerunt
vel coquendae calcis gratia lapides deiecerunt, ex consulatu scilicet dalmatii et zenofili, singulas libras auri per singula sepulchra fisci
rationibus inferant investigati per prudentiae tuae iudicium. eadem etiam poena, qui dissiparunt vel ornatum minuerunt, teneantur et qui
posita in agris suis monumenta calcis coctoribus vendiderunt una cum his, qui ausi sunt comparare - quidquid enim attingi nefas est, non
sine piaculo comparatur - sed ita, ut ab utroque una libra postuletur. sed si ex praecepto iudicum monumenta deiecta sunt, ne sub specie
publicae fabricationis poena vitetur, eosdem iudices iubemus hanc multam agnoscere; nam ex vectigalibus vel aliis titulis aedificare
debuerunt. quod si aliquis multam metuens sepulchri ruinas terrae congestione celaverit et non intra statutum ab excellentia tua tempus
confessus sit, ab alio proditus duas auri libras cogatur inferre. qui vero libellis datis a pontificibus impetrarunt, ut reparationis gratia
labentia sepulchra deponerent, si vera docuerunt, ab illatione multae separentur: at si in usum alium depositis abusi sunt, teneantur
poena praescripta. (349 mart. 28). 
</P>

<p class=border></P>

<p>
CTh.9.17.2.1 
</P>

<p>
Hoc in posterum observando, ut in provinciis locorum iudices. in urbe roma cum pontificibus tua celsitudo inspiciat, si per sarturas
succurrendum sit alicui monumento, ut ita demum data licentia tempus etiam consummando operi statuatur. (349 mart. 28). 
</P>

<p class=border></P>

<p>
CTh.9.17.2.2 
</P>

<p>
Quod si aliquis contra sanctionem clementiae nostrae sepulchrum laesurus attigerit, xx libras auri largitionibus nostris cogatur inferre.
locorum autem iudices si haec observare neglexerint, non minus nota quam statuta in sepulchrorum violatores poena grassetur. dat. v kal.
april. limenio et catullino conss. (349 mart. 28). 
</P>

<p class=border></P>

<p>
CTh.9.17.3 
</P>

<p>
Idem a. et iulianus caes. ad orfitum. quosdam comperimus lucri nimium cupidos sepulchra subvertere et substantiam fabricandi ad
proprias aedes transferre. ii detecto scelere animadversionem priscis legibus definitam subire debebunt. proposita in foro traiani
constantio a. viii et iuliano caes. conss. (356.....). 
</P>

<p class=border></P>

<p>
CTh.9.17.4 
</P>

<p>
Idem a. ad populum. qui aedificia manium violant, domus ut ita dixerim defunctorum, geminum videntur facinus perpetrare, nam et
sepultos spoliant destruendo et vivos polluunt fabricando. si quis igitur de sepulchro abstulerit saxa vel marmora vel columnas aliamve
quamcumque materiam fabricae gratia sive id fecerit venditurus, decem pondo auri cogatur inferre fisco: sive quis propria sepulchra
defendens hanc in iudicium querellam detulerit sive quicumque alius accusaverit vel officium nuntiaverit. quae poena priscae severitati
accedit, nihil enim derogatum est illi supplicio, quod sepulchra violantibus videtur impositum. huic autem poenae subiacebunt et qui
corpora sepulta aut reliquias contrectaverint. dat. id. iun. mediolano constantio a. viiii et iuliano caes. ii conss. (357 [356] iun. 13). 
</P>

<p class=border></P>

<p>
CTh.9.17.5pr. 
</P>

<p>
Imp. iulianus a. ad populum. pergit audacia ad busta diem functorum et aggeres consecratos, cum et lapidem hinc movere et terram
sollicitare et cespitem vellere proximum sacrilegio maiores semper habuerint. sed et ornamenta quidam tricliniis aut porticibus auferunt
de sepulchris. quibus primis consulentes, ne in piaculum incidant contaminata religione bustorum, hoc fieri prohibemus poena manium
vindice cohibentes. (363 febr. 12). 
</P>

<p class=border></P>

<p>
CTh.9.17.5.1 
</P>

<p>
Secundum illud est, quod efferri cognovimus cadavera mortuorum per confertam populi frequentiam et per maximam insistentium
densitatem; quod quidem oculos hominum infaustis incestat aspectibus. qui enim dies est bene auspicatus a funere aut quomodo ad deos
et templa venietur? ideoque quoniam et dolor in exsequiis secretum amat et diem functis nihil interest, utrum per noctes an per dies
efferantur, liberari convenit populi totius aspectus, ut dolor esse in funeribus, non pompa exsequiarum nec ostentatio videatur. dat. prid.
id. feb. antiochiae iuliano a. iiii et sallustio conss. (363 febr. 12). 
</P>

<p class=border></P>

<p>
CTh.9.17.6 
</P>

<p>
Imppp. gratianus, valentinianus et theodosius aaa. pancratio praefecto urbi. omnia quae supra terram urnis clausa vel sarcofagis corpora
detinentur, extra urbem delata ponantur, ut et humanitatis instar exhibeant et relinquant incolarum domicilio sanctitatem. quisquis autem
huius praecepti neglegens fuerit adque aliquid tale ab huius interminatione praecepti ausus fuerit moliri, tertia in futurum patrimonii
parte multetur. officium quoque, quod tibi paret, quinquaginta librarum auri affectum despoliatione maerebit. ac ne alicuius fallax et
arguta sollertia ab huius se praecepti intentione subducat atque apostolorum vel martyrum sedem humandis corporibus aestimet esse
concessam, ab his quoque, ita ut a reliquo civitatis, noverint se atque intellegant esse submotos. dat. iii kal. aug. heracleae eucherio et
syagrio conss. (381 iul. 30). 
</P>

<p class=border></P>

<p>
CTh.9.17.7 
</P>

<p>
Idem aaa. cynegio praefecto praetorio. humatum corpus nemo ad alterum locum transferat; nemo martyrem distrahat, nemo mercetur.
habeant vero in potestate, si quolibet in loco sanctorum est aliquis conditus, pro eius veneratione quod martyrium vocandum sit addant
quod voluerint fabricarum. dat. iiii kal. mart. constantinopoli honorio n. p. et evodio conss. (386 febr. 26). 
</P>

<p class=border></P>

<p>
CTh.9.18.0. [=brev.9.14.0.] Ad legem Fabiam. 
</P>

<p class=border></P>

<p>
CTh.9.18.1 [=brev.9.14.1] 
</P>

<p>
Imp. constantinus a. ad domitium celsum vicarium africae. plagiarii, qui viventium filiorum miserandas infligunt parentibus orbitates,
metalli poena cum ceteris ante cognitis suppliciis tenebantur. si quis tamen eiusmodi reus fuerit oblatus, posteaquam super crimine
patuerit, servus quidem vel libertate donatus bestiis primo quoque munere obiiciatur, liber autem sub hac forma in ludum detur
gladiatorium, ut, antequam aliquid faciat, quo se defendere possit, gladio consumatur. eos autem, qui pro hoc crimine iam in metallum
dati sunt, numquam* revocari praecipimus. dat. kal. aug. constantino a. iv. et licinio iv. coss. 
</P>

<p>
interpretatio. hi, qui filios alienos furto abstulerint et ubicumque* transduxerint, sive ingenui sive servi sint, morte puniantur 
</P>

<p class=border></P>

<p>
CTh.9.19.0. Ad legem corneliam de falso 
</P>

<p class=border></P>

<p>
CTh.9.19.1pr. [=brev.9.15.1pr.] 
</P>

<p>
Imp. constantinus a. mechilio hilariano correctori lucaniae et brittiorum. si quis decurio testamentum vel codicillos aut aliquam deficientis
scripserit voluntatem, vel conscribendis publicis privatisque instrumentis praebuerit officium, si falsi quaestio moveatur, decurionatus
honore seposito, quaestioni, si ita poposcerit causa, subdatur. sed non statim desinit esse decurio, qui in huius modi facto fuerit
deprehensus. quantum enim ad municipales pertinet necessitates, decurio permanet; quantum ad rem gestam et veritatem reserandam, uti
decurionatus honore non poterit. 
</P>

<p class=border></P>

<p>
CTh.9.19.1.1 [=brev.9.15.1.1] 
</P>

<p>
Nec vero is, qui ante fuerit tabellio, ad eludendam quaestionem super his, quae ante conscripsit, factus decurio defendi hac poterit
dignitate, quoniam scripturae veritas, si res poposcerit, per ipsum debet probari auctorem. dat. iii. kal. febr. acc. kal. aug. sabino et rufino
coss. 
</P>

<p>
interpretatio. si quis curialis voluntatem morientis aut quodlibet publicum documentum scripserit, et de falsitate accusatur, seposita
primitus dignitate, si necesse fuerit, subdatur examini: qui si convincitur, a curia non expelletur, sed curiae dignitate privabitur, id est ut
honoratus esse non possit. tabellio vero, qui amanuensis nunc vel cancellarius dicitur, etiamsi ad curiae pervenerit dignitatem, si de
falsitate accusatus fuerit aut convictus, subdatur examini, ut per ipsum, per quem confecta est, scripturae veritas approbetur 
</P>

<p class=border></P>

<p>
CTh.9.19.2pr. 
</P>

<p>
Imp. constantinus a. ad maximum praefectum urbi. cum in praeterito is mos in iudiciis servaretur, ut prolatis instrumentis, si ea falsa
quis diceret, a sententia iudex civilis controversiae temperaret eoque contingeret, ut imminens accusatio nullis clausa temporibus
petitorem possessoremve deluderet, commodum duximus, ut, etsi alteruter litigantium falsi strepitum intulisset, petitori tamen
possessorive momentum prolatorum instrumentorum conferret auctoritas, ut tunc civili iurgio terminato secunda falsi actio subderetur.
(326 [320] mart. 25). 
</P>

<p class=border></P>

<p>
CTh.9.19.2.1 
</P>

<p>
Volumus itaque, ut primum cesset inscriptio. sed ubi falsi examen inciderit, tunc ad morem pristinum quaestione civili per sententiam
terminata acerrima fiat indago argumentis testibus scripturarum collatione aliisque vestigiis veritatis. nec accusatori tantum quaestio
incumbat nec probationis ei tota necessitas indicatur, sed inter utramque personam sit iudex medius nec ulla quae sentiat interlocutione
divulget, sed tamquam ad imitationem relationis, quae solum audiendi mandat officium, praebeat notionem, postrema sententia quid sibi
liqueat proditurus. (326 [320] mart. 25). 
</P>

<p class=border></P>

<p>
CTh.9.19.2.2 
</P>

<p>
Ultimum autem finem strepitus criminalis, quem litigantem disceptantemque fas non sit excedere, anni spatio limitamus, cuius exordium
testatae aput iudicem competentem actionis nascetur auspicium: capitali post probationem supplicio, si id exigat magnitudo commissi,
vel deportatione ei qui falsum commiserit imminente. proposita viii kal. april. in foro traiani constantino a. vii et constantio c. conss.
(326 [320] mart. 25). 
</P>

<p class=border></P>

<p>
CTh.9.19.3 
</P>

<p>
Impp. valentinianus et valens aa. ad festum proconsulem africae. serenitas nostra prospexit inde caelestium litterarum coepisse
imitationem, quod his apicibus tuae gravitatis officium consultationes relationesque complectitur, quibus scrinia nostrae perennitatis
utuntur. quam ob rem istius sanctionis auctoritate praecipimus, ut posthac magistra falsorum consuetudo tollatur et communibus litteris
universa mandentur, quae vel de provincia fuerint scribenda vel a iudice, ut nemo stili huius exemplum aut privatim sumat aut publice.
dat. v id. iun. treviris lupicino et iovino conss. (367 iun. [?] 9). 
</P>

<p class=border></P>

<p>
CTh.9.19.4pr. [=brev.9.15.2pr.] 
</P>

<p>
Imppp. valens, grat. et valent. aaa. ad maximinum pf. p. damus copiam iurgantibus, si apud iudicem proferatur scriptura, de qua oritur
aliqua disputatio, spatium ut habeat, qui perurgeat, profitendi, utrum de falso criminaliter, an de scripturae fide statuat civiliter experiri. 
</P>

<p class=border></P>

<p>
CTh.9.19.4.1 [=brev.9.15.2.1] 
</P>

<p>
Quod si expetens vindictam falsi crimen intenderit, erit in arbitrio iudicantis, an eum sinat etiam sine inscriptione certare. iudicis enim
potestati committi oportet, ut de eo, qui obiecta non probaverit, sumat propositum antiquo iure supplicium. rationi quoque huius modi
plenissime suffragatur antiquitas, quae nequissimos homines et argui voluit et coerceri legibus variis, cornelia de veneficiis, sicariis,
parricidiis, iulia de adulteris ambitusve criminibus, ceterisve ita promulgatis, ut possit etiam sine inscriptione cognosci, poena tamen
accusatorem etiam sine solennibus occuparet. de qua re et divus antoninus rescripsisse docetur, id in iudicis potestate constituens, quod
nosmet in legibus iusseramus. removebitur itaque istius lenitate rescripti praecepti superioris austeritas, ut, si quis deinceps tabulas
testamenti, chirographa testationesque, nec non etiam rationes privatas vel publicas, pacta et epistolas vel ultimas voluntates,
donationes, venditiones vel si quid prolatum aliud insimulare conabitur, habeat, praetermissis solennibus, accusandi facultatem, pro
iudicis motu sententiam relaturus. 
</P>

<p class=border></P>

<p>
CTh.9.19.4.2 [=brev.9.15.2.2] 
</P>

<p>
Civiles autem inquisitiones inter utrasque confligentium partes aequali motu ingruit et recurrit humanitas, quum is, qui praeerit
quaestioni, intentiones falsas aut conficta crimina ex legibus poenis competentibus possit ulcisci. pp. romae xvi. kal. mai., valente v. et
valentin. aa. coss. 
</P>

<p>
interpretatio. de falso potest et criminaliter et civiliter agi. civiliter, quum aliquis quibuslibet scripturis non falsi crimen obiecerit, sed
veritatem scripturae se velle quaerere dicit. nam si ad iudicem venerit accusator, et falsi crimen intenderit, iudex tribuat accusatori
spatium, ut deliberet, utrum criminaliter agere an civiliter velit. qui si reversus ad iudicem in obiecto falsitatis crimine perseveraverit, in
potestate iudicis erit, utrum inscriptionem celebrari velit, an obiectum crimen sine inscriptione discutere. quod quum iudex de obiectione
falsitatis audierit, seu inscriptione habita seu omissa, aut in accusatum, si falsitas approbatur, aut in accusatorem, si falso obiecerit,
proferatur, ex lege sententia 
</P>

<p class=border></P>

<p>
CTh.9.20.0. Victum civiliter agere et criminaliter posse. 
</P>

<p class=border></P>

<p>
CTh.9.20.1 [=brev.9.16.1] 
</P>

<p>
Imppp. valens, grat. et valent. aaa. ad antonium pf. p. a plerisque prudentium generaliter definitum est, quoties de re familiari et civilis et
criminalis competit actio, utraque licere experiri, nec si civiliter fuerit actum, criminalem posse consumi. sic denique et per vim
possessione deiectus, si de ea recuperanda interdicto unde vi erit usus, non prohibetur tamen etiam lege iulia de vi publico iudicio
instituere accusationem; et suppresso testamento quum ex interdicto de tabulis exhibendis fuerit actum, nihilo minus ex lege cornelia
testamentaria poterit crimen inferri; et quum libertus se dicit ingenuum, tam de operis civiliter quam etiam lege visellia criminaliter poterit
perurgeri. quo in genere habetur furti actio et legis fabiae constitutum. et quum una excepta sit causa de moribus, sexcenta alia sunt, quae
enumerari non possunt, ut, quum altera prius actio intentata sit, per alteram, quae supererit, iudicatum liceat retractari. qua iuris
definitione non ambigitur, etiam falsi crimen, de quo civiliter iam actum est, criminaliter esse repetendum. dat. prid. id. ian. treviris,
valente vi. et valentin. ii. aa. coss. 
</P>

<p>
interpretatio. sunt causae permixtae, civiles pariter et criminales; et possunt hae causae ita dividi, ut prius civilis, deinde criminalis
agatur, si voluerit accusator: ita ut si quis de re sua fuerit violenter expulsus, et rem ablatam civili primitus maluerit actione repetere,
momentum sibi restitui petat, et si de eius proprietate is, qui expulsus est, civiliter fuerit superatus, criminali postmodum actione
servata, recepto primitus momento, potest postmodum impetere violentum. de testamento etiam, si quis commendatum a testatore
testamentum in fraudem heredis fortasse suppresserit, et id heres scriptus iudicio restitui petit, testamento per iudicium momenti
beneficio restituto, potest postmodum de suppresso testamento criminalem proponere actionem. et reliquis similibus causis similis actio
tribuatur 
</P>

<p class=border></P>

<p>
CTh.9.21.0. De falsa moneta 
</P>

<p class=border></P>

<p>
CTh.9.21.1 
</P>

<p>
Imp. constantinus a. ad verinum. quicumque adulterina fecerit numismata, poenam pro discretione sexus et condicionis suae diversitate
sustineat, hoc est ut, si decurio vel decurionis sit filius, exterminatus genitali solo ad quamcumque in longinquo positam civitatem sub
perpetui exilii condicione mittatur ac super facultatibus eius ad nostram scientiam referatur; si plebeius, ut rebus amissis perpetuae
damnationi dedatur; si servilis condicionis, ultimo supplicio subiugetur. dat. et pp. xv kal. april. constantino a. v. et licinio caes. conss.
(319 mart. 18). 
</P>

<p class=border></P>

<p>
CTh.9.21.2pr. 
</P>

<p>
Idem a. ad ianuarinum. quoniam nonnulli monetarii adulterinam monetam clandestinis sceleribus exercent, cuncti cognoscant necessitatem
sibi incumbere huiusmodi homines inquirendi, ut investigati tradantur iudiciis, facti conscios per tormenta ilico prodituri ac sic dignis
suppliciis addicendi. (321 nov. 20). 
</P>

<p class=border></P>

<p>
CTh.9.21.2.1 
</P>

<p>
Accusatoribus etiam eorum immunitatem permittimus, cuius modus, quoniam dispar census est, a nobis per singulos statuetur. servos
etiam, qui hoc detulerint, civitate romana donamus, ut eorum domini pretium a fisco percipiant. (321 nov. 20). 
</P>

<p class=border></P>

<p>
CTh.9.21.2.2 
</P>

<p>
Si quis autem militum huiusmodi personam susceptam de custodia exire fecerit, capite puniatur. (321 nov. 20). 
</P>

<p class=border></P>

<p>
CTh.9.21.2.3 
</P>

<p>
Appellandi etiam privato licentia denegetur; si vero miles aut promotus huiusmodi crimen incurrerit, super eius nomine et gradu ad nos
referatur. (321 nov. 20). 
</P>

<p class=border></P>

<p>
CTh.9.21.2.4 
</P>

<p>
Si dominum fundi vel domus conscium esse probabitur, deportari eum in insulam oportebit, cunctis eius rebus protinus confiscandis; si
vero eo ignaro crimen commissum est, possessionem aut domum debet amittere, in qua id scelus admissum est. actor fundi vel servus vel
incola vel colonus, qui hoc ministerium praebuit, cum eo qui fecit supplicio capitali plectetur, nihilo minus fundo vel domo fisci viribus
vindicanda. (321 nov. 20). 
</P>

<p class=border></P>

<p>
CTh.9.21.2.5 
</P>

<p>
Quod si dominus ante ignorans, ut primum repperit, scelus prodidit perpetratum, minime possessio vel domus ipsius proscriptionis
iniuriae subiacebit, sed auctorem ac ministrum poena capitalis excipiet. dat. xii kal. dec. romae crispo ii et constantino ii cc. conss. (321
nov. 20). 
</P>

<p class=border></P>

<p>
CTh.9.21.3 
</P>

<p>
Idem a. ad tertullum proconsulem africae. si quis nummum falsa fusione formaverit, universas eius facultates fisco addici praecipimus,
atque ipsum severitate legitima coherceri, ut in monetis tantum nostris cudendae pecuniae studium frequentetur. dat. prid. non. iul.
mediolano constantino a. vii et constantio caes. conss. (326 iul. 6). 
</P>

<p class=border></P>

<p>
CTh.9.21.4pr. 
</P>

<p>
Idem a. helpidio. pridem statutum fuit, ut, si ignorante quoque domino in fundo eius vel domo figuratus clam nummus cuderetur, sedem
flagitii suo fiscus dominio vindicaret. nunc discretionem fieri placet, ut, si dominus in proximo constitutus sit, cuius incuria vel
neglegentia punienda est, praeceptum prius valeat, sin vero longissime ab ea domo vel possessione afuerit, nullum sustineat
detrimentum. (329 mai. 4). 
</P>

<p class=border></P>

<p>
CTh.9.21.4.1 
</P>

<p>
Viduas autem ac pupillos speciali dignos indulgentia credidimus, ut viduae nec in proximo constitutae domo sua vel possessione careant,
si nulla aput ipsas tam gravis conscientiae noxa resideat, pupilli vero etiam si conscii fuerint, nullum sustineant detrimentum, quia aetas
eorum, si tamen fuerint impuberes, quid videat ignorat. tutores tamen eorum si in proximo sint, quoniam ignorare eos, quid in re pupilli
geritur, non oportet, haec poena expectabit, ut ex rebus eorum, si idonei fuerint, tantum fisco inferatur, quantum pupillo fuerat
auferendum. quibus ita emendatis in omnibus capitulis lex pridem lata servabitur. dat. iiii non. mai. constantino a. viii et constantio iiii
conss. (329 mai. 4). 
</P>

<p class=border></P>

<p>
CTh.9.21.5 [=brev.9.17.1] 
</P>

<p>
Imp. constantius a. leontio pf. p. praemio accusatoribus proposito, quicumque* solidorum adulter potuerit reperiri vel a quoquam fuerit
publicatus, illico, omni dilatione summota, flammarum exustionibus mancipetur. dat. xii. kal. mart. antiochiae, placido et romulo coss. 
</P>

<p>
interpretatio. praemium accipiat, quicumque* adulterum monetarium prodiderit, et is, qui prodiius est, si de monetae adulteratione
convictus fuerit, ignibus concremetur 
</P>

<p class=border></P>

<p>
CTh.9.21.6 
</P>

<p>
Idem a. limenio praefecto praetorio. comperimus nonnullos flaturarios maiorinam pecuniam non minus criminose quam crebre separato
argento ab aere purgare. si quis igitur post haec fuerit in hac machinatione deprehensus, capitaliter se fecisse cognoscat, verum et eos, qui
domum agrumque praebuerint, relatis in largitionibus facultatibus esse plectendos: nostra scilicet super eorum nominibus edocenda
clementia. proposita prid. id. feb. limenio et catullino conss. (349 febr. 12). 
</P>

<p class=border></P>

<p>
CTh.9.21.7 
</P>

<p>
Imppp. valentinianus, valens et gratianus aaa. ad archelaum comitem sacrarum largitionum. quidquid ex auro hominum privatorum in
monetis publicis reppereris figuratum, id omne nostris scias largitionibus vindicandum, si quidem ipse se dignum condemnatione
iudicavit, quisquis aurum proprium non coactus monetis fiscalibus sponte credidit inferendum. dat. v id. mar. marcianopoli valentiniano
n. p. et victore conss. (369 mart. 11). 
</P>

<p class=border></P>

<p>
CTh.9.21.8 
</P>

<p>
Idem aaa. tatiano comiti sacrarum largitionum. solitae moderationis arbitrio superiorem sententiam mitigamus, qua omne aurum, quod a
privatis pro figuratione monetis dicebatur illatum, fisci iusseramus commodis vindicari, ut pro omni summa, quae brevibus tenetur
inserta, binae per singulas libras omissa frustratione unciae conferantur. dat. xii kal. iun. antiochiae gratiano a. iii et equitio conss. (374
mai. 21). 
</P>

<p class=border></P>

<p>
CTh.9.21.9 
</P>

<p>
Imppp. valentinianus, theodosius et arcadius aaa. have tatiane karissime nobis. falsae monetae rei, quos vulgo paracharactas vocant,
maiestatis crimine tenentur obnoxii. dat. v kal. iul. constantinopoli timasio et promoto conss. (389 iun. 27). 
</P>

<p class=border></P>

<p>
CTh.9.21.10 
</P>

<p>
Idem aaa. rufino praefecto praetorio. si quis super cudendo aere vel rescripto aliquo vel etiam adnotatione nostra sibi eripuerit
facultatem, non solum fructum propriae petitionis amittat, verum etiam poenam quam meretur excipiat. dat. iiii id. iul. constantinopoli
theodosio a. iii et abundantio conss. (393 iul. 12). 
</P>

<p class=border></P>

<p>
CTh.9.22.0. [=brev.9.18.0.] Si quis solidi circulum exteriorem inciderit vel adulteratum in vendendo subiecerit. 
</P>

<p class=border></P>

<p>
CTh.9.22.1 [=brev.9.18.1] 
</P>

<p>
Imp. constantinus a. leontio pf. p. omnes solidi, in quibus nostri vultus ac veneratio una est, uno pretio aestimandi sunt atque vendendi,
quamquam diversa formae mensura sit. nec enim qui maiore habitu faciei extenditur, maioris est pretii, aut qui angustiore expressione
concluditur, minoris valere credendus est, quum pondus idem exsistat. quod si quis aliter fecerit, aut capite puniri debet, aut flammis
tradi, vel alia poena mortifera. quod ille etiam patietur, qui mensuram circuli exterioris arroserit, ut ponderis minuat quantitatem, vel
figuratum solidum adultera imitatione in vendendo subiecerit. dat. vii. kal. aug. gallicano et basso coss. 
</P>

<p>
interpretatio. quicumque* solidum circumciderit aut adulterum supposuerit aut falsam monetam fecerit, capite puniatur 
</P>

<p class=border></P>

<p>
CTh.9.23.0. Si quis pecunias conflaverit vel mercandi causa transtulerit aut vetitas contrectaverit 
</P>

<p class=border></P>

<p>
CTh.9.23.1pr. 
</P>

<p>
Imp. constantius a. et iulianus caes. ad rufinum praefectum praetorio. quicumque vel conflare pecunias vel ad diversa vendendi causa
transferre detegitur, sacrilegii sententiam subeat et capite plectatur. portus enim litoraque diversa, quo facilior esse navibus consuevit
accessus, et itineris tramites statuimus custodiri per idoneos officiales ac praepositos a praesidibus et nonnullis praeditis dignitate, ut
cognita veritate provinciarum rectores obnoxios legibus puniant. officia quoque inmenso periculo subiacebunt. (356 [352] mart. 8). 
</P>

<p class=border></P>

<p>
CTh.9.23.1.1 
</P>

<p>
Nec vero aliquis negotiatorum plus mille follibus pecuniae in usu publico constitutae animalibus propriis sumptuum gratia portare
debebit. aut si ampliorem modum quisquam vehere detegatur, facultates eius fisci dominio vindicentur et ipse adficiatur exilio. (356 [352]
mart. 8). 
</P>

<p class=border></P>

<p>
CTh.9.23.1.2 
</P>

<p>
Nam pecunias navibus vectas non omnes iudicamus mercatores debere promere, quippe in usu tantum publico pecunias constitutas
permittimus convehi itidemque eas solas species emi, quae mercatoribus more sollemni ad diversa portantur. pecunias vero nulli emere
omnino fas erit nec vetitas contrectare, quia in usu publico constitutas pretium oportet esse, non mercem. (356 [352] mart. 8). 
</P>

<p class=border></P>

<p>
CTh.9.23.1.3 
</P>

<p>
Placet denique, ut, si quis forsitan nummus praeter eum, qui in usu publico perseverat, aput aliquem mercatorem fuerit inventus, fisci
dominio cum omnibus delinquentis facultatibus vindicetur. et si forte cum mercibus ad quascumque provincias venerint naves, cuncta
solita licentia mercabuntur praeter pecunias, quas more solito maiorinas vel centenionales communes appellant, vel ceteras, quas vetitas
esse cognoscunt. acc. viii id. mar. constantina constantio a. viii et iuliano caes. conss. (356 [352] mart. 8). 
</P>

<p class=border></P>

<p>
CTh.9.23.2 
</P>

<p>
Impp. arcadius et honorius aa. dextro praefecto praetorio. centenionalem tantum nummum in conversatione publica tractari praecipimus
maioris pecuniae figuratione submota. nullus igitur decargyrum nummum alio audeat commutare, sciens fisco eandem pecuniam
vindicandam, quae in publica potuerit conversatione deprehendi. dat. prid. id. april. mediolano olybrio et probino conss. (395 apr. 12). 
</P>

<p class=border></P>

<p>
CTh.9.24.0. De raptu virginum vel viduarum 
</P>

<p class=border></P>

<p>
CTh.9.24.1pr. [=brev.9.19.1pr.] 
</P>

<p>
Imp. constantinus a. ad populum. si quis nihil cum parentibus puellae ante depectus invitam eam rapuerit vel volentem abduxerit,
patrocinium ex eius responsione sperans, quam propter vitium levitatis et sexus mobilitatem atque consilii a postulationibus et
testimoniis omnibusque rebus iudiciariis antiqui penitus arcuerunt, nihil ei secundum ius vetus prosit puellae responsio, sed ipsa puella
potius societate criminis obligetur. 
</P>

<p class=border></P>

<p>
CTh.9.24.1.1 [=brev.9.19.1.1] 
</P>

<p>
Et quoniam parentum saepe custodiae nutricum fabulis et pravis suasionibus deluduntur, his primum, quarum detestabile ministerium
fuisse arguitur redemptique* discursus, poena immineat, ut eis meatus oris et faucium, qui nefaria hortamenta protulerit, liquentis
plumbi ingestione claudatur. 
</P>

<p class=border></P>

<p>
CTh.9.24.1.2 [=brev.9.19.1.2] 
</P>

<p>
Et si voluntatis assensio detegitur in virgine, eadem, qua raptor, severitate plectatur, quum neque his impunitas praestanda sit, quae
rapiuntur invitae, quum et domi se usque ad coniunctionis diem servare potuerint et, si fores raptoris frangerentur audacia, vicinorum
opem clamoribus quaerere seque omnibus tueri conatibus. sed his poenam leviorem imponimus solamque eis parentum negari
successionem praecipimus. 
</P>

<p class=border></P>

<p>
CTh.9.24.1.3 [=brev.9.19.1.3] 
</P>

<p>
Raptor autem indubitate convictus si appellare voluerit, minime audiatur. 
</P>

<p class=border></P>

<p>
CTh.9.24.1.4 [=brev.9.19.1.4] 
</P>

<p>
Si quis vero servus raptus facinus dissimulatione praeteritum aut pactione transmissum detulerit in publicum, latinitate donetur, aut, si
latinus sit, civis fiat romanus: parentibus, quorum maxime vindicta intererat, si patientiam praebuerint ac dolorem compresserint,
deportatione plectendis. 
</P>

<p class=border></P>

<p>
CTh.9.24.1.5 [=brev.9.19.1.5] 
</P>

<p>
Participes etiam et ministros raptoris citra discretionem sexus eadem poena praecipimus subiugari, et si quis inter haec ministeria servilis
condicionis* fuerit deprehensus, citra sexus discretionem eum concremari iubemus. dat. kal. april. aquileia, constantino a. vi. et
constantino c. coss. 
</P>

<p>
interpretatio. si cum parentibus puellae nihil quisquam ante definiat, ut eam suo debeat coniugio sociare, et eam vel invitam rapuerit vel
volentem, si raptori puella consentiat, pariter puniantur. si quis vero ex amicis aut familia aut fortasse nutrices puellae consilium raptus
dederint aut opportunitatem praebuerint rapiendi, liquefactum plumbum in ore et in faucibus suscipiant, ut merito illa pars corporis
concludatur, de qua hortamenta sceleris ministrata noscuntur. illae vero, quae rapiuntur invitae, quae non vocibus suis de raptore
clamaverint, ut vicinorum vel parentum solatio adiutae liberari possent, parentum suorum eis successio denegetur. raptori convicto
appellare non liceat, sed statim inter ipsa discussionis initia a iudice puniatur. quod si fortasse raptor cum parentibus puellae paciscatur,
et raptus ultio parentum silentio fuerit praetermissa, si servus ista detulerit, latinam percipiat libertatem, si latinus fuerit, civis fiat
romanus. parentes vero, qui raptori in ea parte consenserint, exsilio deputentur. qui vero raptori solatia praebuerint, sive viri sive
feminae sint, ignibus concrementur 
</P>

<p class=border></P>

<p>
CTh.9.24.2 
</P>

<p>
Imp. constantius a. ad tatianum. quamvis legis prioris extet auctoritas, qua inclytus pater noster contra raptores atrocissime iusserat
vindicari, tamen nos tantummodo capitalem poenam constituimus, videlicet ne sub specie atrocioris iudicii aliqua in ulciscendo crimine
dilatio nasceretur. in audaciam vero servilem dispari supplicio mensura legum impendenda est, ut perurendi subiciantur ignibus, nisi a
tanto facinore saltem poenarum acerbitate revocentur. dat. ii id. nov. limenio et catullino conss. (349 nov. 12). 
</P>

<p class=border></P>

<p>
CTh.9.24.3 [=brev.9.19.2] 
</P>

<p>
Imppp. valens, grat. et valent. aaa. ad maximinum pf. p. qui coniugium raptus scelere contractum voluerit accusare, sive propriae familiae
dedecus eum moverit seu commune odium delictorum, inter ipsa statim exordia insignem recenti flagitio vexet audaciam. sed si quo casu
quis vel accusationem differat vel reatum, et opprimi e vestigio atrociter commissa nequiverint, ad persecutionem criminis ex die sceleris
admissi quinquennii tribuimus facultatem. quo sine metu interpellationis et complemento accusationis exacto, nulli deinceps copia
patebit arguendi, nec de coniugio aut sobole disputandi. dat. xviii. kal. dec. gratiano a. iii. et equitio coss. 
</P>

<p>
interpretatio. si accusationem raptus vel per metum vel per voluntatem per quinquennium quisquam distulerit, a die raptus expleto
quinquennio, accusandi ultra non habeat potestatem, sed post quinquennium nec de tali coniunctione raptoribus aliquid opponatur, et
filii omnes legitimi habeantur 
</P>

<p class=border></P>

<p>
CTh.9.25.0. De raptu vel matrimonio sanctimonialium virginum vel viduarum 
</P>

<p class=border></P>

<p>
CTh.9.25.1 [=brev.9.20.1] 
</P>

<p>
Imp. constantius a. ad orfitum... eadem utrumque raptorem severitas feriat, nec sit ulla discretio inter eum, qui pudorem virginum
sacrosanctarum et castimoniam viduae labefactare scelerosa raptus acerbitate detegitur. nec ullus sibi ex posteriore consensu valeat raptae
blandiri. dat. xi. kal. sept. constantio a. vii. et constante c. coss. 
</P>

<p>
interpretatio. quicumque* vel sacratam deo virginem vel viduam fortasse rapuerit, si postea eis de coniunctione convenerit, pariter
puniantur 
</P>

<p class=border></P>

<p>
CTh.9.25.2 [=brev.9.20.2] 
</P>

<p>
Imp. iovianus a. ad secundum pf. p. si quis non dicam rapere, sed vel attentare matrimonii iungendi causa sacratas virgines vel viduas,
volentes vel invitas, ausus fuerit, capitali sententia ferietur. [filii ex tali contubernio nati, punitis his iuxta legem, in hereditatem non
veniant; quibus etiamsi principali beneficio praestetur vetetur et facultas... eorum proximis heredibus acquirendam]. dat. xi. kal. mart.
antiochiae, ioviano a. et varroniano coss. haec lex expositione non indiget. 
</P>

<p class=border></P>

<p>
CTh.9.25.3 
</P>

<p>
Impp. honorius et theodosius aa. palladio praefecto praetorio. post alia: si quis dicatam deo virginem prodigus sui raptor ambierit,
publicatis bonis deportatione plectatur, cunctis accusationis huius licentia absque metu delationis indulta. neque enim, exigi convenit
proditorem, quem pro pudicitia religionis invitat humanitas. dat. viii id mart. ravennae theodosio a. viiii et constantio iii v. c. conss. (420
mart. 8). 
</P>

<p class=border></P>

<p>
CTh.9.26.0. Ad legem iuliam de ambitu 
</P>

<p class=border></P>

<p>
CTh.9.26.1 
</P>

<p>
Impp. arcadius et honorius aa. ad caesarium praefectum praetorio. si quis ad illustrem palatii nostri ambierit dignitatem atque ad eos
honores ascendere ambitione temptaverit, qui non nisi probatis nobis viris nostro iudicio deferuntur, cuiuslibet ille sit loci ordinis
dignitatis, amissis bonis et fisco nostro protinus vindicatis deportationis multetur exilio. neque aliud inter coeptum ambitum atque
perfectum esse arbitretur, cum pari sorte leges scelus quam sceleris puniant voluntatem. dat. xiiii kal. mar. constantinopoli caesario et
attico conss. (397 febr. 16). 
</P>

<p class=border></P>

<p>
CTh.9.26.2 
</P>

<p>
Idem aa. pompeiano proconsuli africae. nullus omnino principatum ceteraque officia repetere audeat, cum publicae disciplinae semel
gesta sufficiant, ac si quispiam promotorum denuo ad id munus irrepserit, quod docebitur ante gessisse affectus gravissimis suppliciis
poenam deportationis excipiat, ita ut primates officii, quorum interest ambientibus obviare, hanc propositam poenam non dubitent. dat.
prid. kal. iun. mediolano stilichone et aureliano conss. (400 mai. (?) 31). 
</P>

<p class=border></P>

<p>
CTh.9.26.3 
</P>

<p>
Idem aa. et theodosius a. strategio vicario africae. non absque publicae dilacerationis incommodo officia peracta repetuntur. quare huius
praecepti auctoritate censemus, ut ad eadem rursus officia subrepticiis nemo supplicationibus admittatur, sed cassatis quae hoc modo
sunt impetrata ad solutionem debiti primitus artentur et qui contra fecerint poenam in futurum deportationis excipiant. dat. iii kal. iun.
ravennae theodosio a. i et rumorido conss. (403 mai. 30). 
</P>

<p class=border></P>

<p>
CTh.9.26.4 
</P>

<p>
Impp. honorius et theodosius aa. palladio praefecto praetorio. si quis proconsularem aut vicariam potestatem vel consularitatis fasces
aut vexilla praesidalia atque in discussionibus comitivas vel officia principatus contra definitionem nostram iterare temptaverit, fisco eius
omne patrimonium sociari decernimus. dat. id. mart. ravennae d. n. theodosio a. vii et palladio v. c. conss. (416 mart. 15). 
</P>

<p class=border></P>

<p>
CTh.9.27.0. Ad legem iuliam repetundarum 
</P>

<p class=border></P>

<p>
CTh.9.27.1 [=brev.9.21.1] 
</P>

<p>
Imppp. grat., valent. et theodos. aaa. neoterio pf. p. iudices, qui se furtis et sceleribus fuerint maculasse convicti, ablatis codicillorum
insignibus et honore exuti inter pessimos quosque et plebeios habeantur. nec sibi posthac de eo honore blandiantur, quo se ipsi indignos
iudicaverunt. dat. xviii. kal. febr. thessalonica, gratiano v. et theodos. i. aa. coss. ista lex tam evidens est, ut expositione non indigeat. 
</P>

<p class=border></P>

<p>
CTh.9.27.2 
</P>

<p>
Idem aaa. eutropio praefecto praetorio. ii, qui in re publica versati sinisterius sunt, perpetuo sibi omnes dignitates vel legitimas vel
honorarias sciant esse praeclusas. quocirca iubemus, ut illustris magnificentia tua nullum omnino, qui superiore tempore male usae
administrationis crimen excepit, ad provincias patiatur accedere, sed de his ad nos referat. dat. xv kal. iul. thessalonica gratiano v et
theodosio i aa. conss. (380 iun. 17). 
</P>

<p class=border></P>

<p>
CTh.9.27.3 
</P>

<p>
Idem aaa. matroniano duci et praesidi sardiniae. ut unius poena metus possit esse multorum, natalem quondam ducem sub custodia
protectorum ad provinciam quam nudaverat ire praecipimus, ut non solum quod eius non dicam domesticus, sed manipularius et minister
accepit, verum etiam quod ipse a provincialibus nostris rapuit ac sustulit, in quadruplum invitus exsolvat. dat. prid. id. iun.
constantinopoli antonio et syagrio conss. (382 iun. 12). 
</P>

<p class=border></P>

<p>
CTh.9.27.4 [=brev.9.21.2] 
</P>

<p>
Iidem aaa. floro pf. p. sciant iudices, super admissis propriis aut a se aut ab heredibus suis poenam esse repetendam. dat. x. kal. sept.
antonio et syagrio coss. 
</P>

<p>
interpretatio. omnes iudices sciant, quicquid male rapuerint, si ipsi non reddiderint, a suis heredibus esse reddendum 
</P>

<p class=border></P>

<p>
CTh.9.27.5 
</P>

<p>
Idem aaa. have marcelline karissime nobis. omnes cognitores et iudices a pecuniis atque patrimoniis manus abstineant neque alienum
iurgium putent suam praedam. etenim privatarum quoque litium cognitor idemque mercator parem capitis ac vitae, quae peculatus reos
consuevit involvere, cogetur subire iacturam. dat. prid. non. april. mediolano merobaude ii et saturnino conss. (383 apr. 4). 
</P>

<p class=border></P>

<p>
CTh.9.27.6 
</P>

<p>
Idem aaa. et arcadius a. edictum ad provinciales. iubemus hortamur, ut, si quis forte honoratorum decurionum possessorum, postremo
etiam colonorum aut cuiuslibet ordinis a iudice fuerit aliqua ratione concussus, si quis scit venalem de iure fuisse sententiam, si quis
poenam vel pretio remissam vel vitio cupiditatis ingestam, si quis postremo quacumque de causa improbum iudicem potuerit adprobare,
is vel administrante eo vel post administrationem depositam in publicum prodeat, crimen deferat, delatum adprobet, cum probaverit et
victoriam reportaturus et gloriam. dat. x kal. iul. constantinopoli honorio n. p. et evodio conss. (386 inn. 22). 
</P>

<p class=border></P>

<p>
CTh.9.27.7 
</P>

<p>
Imppp. valentinianus, theodosius et arcadius aaa. severino comiti rerum privatarum. unusquisque procurator praepositus gynaecei
tabularius susceptor colonus vel quicumque se a comite domorum meminerit esse concussum, cum ipse cui pecuniam numeraverit
administratione decesserit, intra anni spatia ad iudicium spectabilitatis tuae quidquid dederit repetiturus adcurrat, ut prosit pensionibus
quidquid ille reddiderit. sin vero ex tempore depositae administrationis praestituti temporis curricula transfluxerint, nulla vox
advocationis emergat, sed ipsos procuratores praepositos colonos tabularios susceptores obnoxios ad solutionem iubemus artari. dat.
prid. non. iun. mediolano valentiniano a. iiii et neoterio conss. (390 iun. 4). 
</P>

<p class=border></P>

<p>
CTh.9.28.0. De crimine peculatus 
</P>

<p class=border></P>

<p>
CTh.9.28.1 
</P>

<p>
Imppp. theodosius, arcadius et honorius aaa. rufino praefecto praetorio. pridem fuerat constitutum, ut hi iudices, qui peculatu
provincias quassavissent, multae dispendio subiacerent. sed quoniam nec condigna crimini ultio est nec par poena peccato, placuit tam
severam animadvertendi esse censuram, ut, cum vix par poena his possit flagitiis inveniri neque condignis tantum nefas cruciatibus
expiari, capitale hoc esse praecipiamus adque animadversione severissima coherceri. dat. iiii id. septemb. constantinopoli arcadio a. ii et
rufino conss. (392 sept. 10). 
</P>

<p class=border></P>

<p>
CTh.9.28.2 
</P>

<p>
Impp. honorius et theodosius aa. aureliano praefecto praetorio ii. non est sanctitatis negotium rapinis et praedis fidem adhibere, quando
quidem haec scelera velut contagium quoddam funestae pestis debeant declinari. nec enim crimen dissimile est rapere et ei, qui rapuerit,
rapta servare. dat. iii non. mar. constantinopoli honorio x et theodosio vi aa. conss. (415 mart. 5). 
</P>

<p class=border></P>

<p>
CTh.9.29.0. De his, qui latrones vel aliis criminibus reos occultaverint 
</P>

<p class=border></P>

<p>
CTh.9.29.1 
</P>

<p>
Imppp. valentinianus, valens et gratianus aaa. simplicio vicario. eos, qui secum alieni criminis reos occulendo sociarunt, par atque ipsos
reos poena expectet. proposita romae x kal. april. gratiano a. iii et equitio v. c. conss. (374 mart. 23). 
</P>

<p class=border></P>

<p>
CTh.9.29.2 [=brev.9.22.1] 
</P>

<p>
Imppp. grat., valent. et theodos. aaa. ad flavianum pf. p. post alia: latrones quisquis sciens susceperit vel offerre iudiciis supersederit,
supplicio corporali aut dispendio facultatum pro qualitate personae et iudicis aestimatione plectatur. si vero actor sive procurator
latronem domino ignorante occultaverit et iudici offerre neglexerit, flammis ultricibus concremetur. dat. iii. kal. mart. merobaude ii. et
saturnino coss. 
</P>

<p>
interpretatio. si quis sciens in domo sua latronem susceperit aut eum occultare voluerit aut eum iudici tradere fortasse neglexerit, si
ingenua et vilior persona est, fustigetur: si vero melior, damno ad arbitrium iudicis feriatur. si vero actor aut procurator inscio domino hoc
fecerit, incendio concremetur 
</P>

<p class=border></P>

<p>
CTh.9.30.0. Quibus equorum usus concessus est aut denegatus 
</P>

<p class=border></P>

<p>
CTh.9.30.1 
</P>

<p>
Impp. valentinianus et valens aa. ad mamertinum praefectum praetorio. exceptis senatoribus atque honoratis, sed et his, qui provincias
administrant, veteranis etiam, qui sub armis militia functi sunt, et decurionibus ceteris omnibus per picenum atque flaminiam nec non
etiam apuliam et calabriam, brittios et lucaniam atque samnium habendi equi vel equae copiam praeclusam esse sancimus. ii vero, qui
minime animos ab huius modi usurpatione deflectunt, abactorum supplicio teneantur. dat. prid. kal. octob. altino divo ioviano et
varroniano conss. (364 sept. 30). 
</P>

<p class=border></P>

<p>
CTh.9.30.2 
</P>

<p>
Idem aa. ad buleforum consularem campaniae. post alia: ut omnes latronum conatus debilitati conquiescant, pastoribus rei nostrae, id est
lanigerarum ovium pecudumque custodibus, nec non etiam procuratoribus et actoribus senatorum habendi equini pecoris licentiam
denegamus, sub hac videlicet interminatione, ut ii, qui nostrae mansuetudinis statuta temptaverint violare, abactorum supplicia tolerare
cogantur. dat. iii non. octob. altino divo ioviano et varroniano conss. (364 oct. 5). 
</P>

<p class=border></P>

<p>
CTh.9.30.3 
</P>

<p>
Idem aa. rufino praefecto praetorio. cum omnifariam urbicarias regiones ab omni crimine et adsiduis abactorum rapinis quietas esse
cuperemus, eo usque intentio nostra prospexit, ut istis in locis equo vehi his tantummodo liceret, quos ab huius modi sceleris suspicione
locus aut dignitas vindicavit. sed postea sanximus, ut suarii equis quidem uterentur, verum ad periculum suum pertinere cognoscerent, si
quid in his regionibus sceleris esset admissum. nunc quia advertimus, a suariis, qui propriis officiis occupantur, hanc necessitatem
alienam esse debere, excellentia tua ita his sedendorum equorum potestatem datam esse cognoscat, ut nullo prioris sanctionis timore
teneantur per ea sane loca, quae neque abactoribus neque aliis criminationibus infamata sunt. dat. xi kal. iul. mediolano valentiniano et
valente aa. conss. (365 iun. 21). 
</P>

<p class=border></P>

<p>
CTh.9.30.4 
</P>

<p>
Idem aa. ad valentinum consularem piceni. palatini utendorum equorum per picenum ad itinerum necessitatem habeant facultatem. dat.
xvii kal. ian. mediolano valentiniano et valente aa. conss. (365 dec. [?] 16). 
</P>

<p class=border></P>

<p>
CTh.9.30.5 
</P>

<p>
Impp. arcadius et honorius aa. benigno vicario urbis romae. pastores valeriae provinciae vel piceni uti equinis animalibus non iubemus.
alioquin, si interdictus usus animalium vindicetur, conscios usurpationis huius seu dominos vel procuratores relegationis poena retinebit.
dat. kal. decemb. mediolano theodoro v. c. cons. (399 dec. 1). 
</P>

<p class=border></P>

<p>
CTh.9.31.0. Ne pastoribus dentur filii nutriendi 
</P>

<p class=border></P>

<p>
CTh.9.31.1 
</P>

<p>
Impp. honorius et theodosius aa. caeciliano praefecto praetorio. post alia: nemo curialium plebeiorum possessorumve filios suos
nutriendos pastoribus tradat. aliis vero rusticanis, ut fieri solet, nutriendos dari non vetamus. si vero post istius legis publicationem
quisquam nutriendos pastoribus dederit, societatem latronum videbitur confiteri. dat. xii kal. feb. ravennae honorio viii et theodosio iii aa.
conss. (409 ian. 21). 
</P>

<p class=border></P>

<p>
CTh.9.32.0. De nili aggeribus non corrumpendis 
</P>

<p class=border></P>

<p>
CTh.9.32.1 
</P>

<p>
Impp. honorius et theodosius aa. anthemio praefecto praetorio. si quis posthac per aegyptum intra duodecimum cubitum fluminis nili
ulla fluenta de propriis ac vetustis usibus praeter fas praeterque morem antiquitatis usurpaverit, flammis eo loco consumatur, in quo
vetustatis reverentiam et propemodum ipsius imperii adpetierit securitatem: consciis et consortibus eius oasenae deportationi
constringendis, ita ut numquam supplicandi eis vel recipiendi civitatem vel dignitatem vel substantiam licentia tribuatur. dat. x kal. octob.
constantinopoli honorio viii et theodosio iii aa. conss. (409 sept. 22). 
</P>

<p class=border></P>

<p>
CTh.9.33.0. [=brev.9.23.0.] De his, qui plebem audent contra publicam colligere disciplinam. 
</P>

<p class=border></P>

<p>
CTh.9.33.1 [=brev.9.23.1] 
</P>

<p>
Imppp. grat., valent. et theodos. aaa. florentio pf. augustali. si quis contra evidentissimam iussionem suscipere plebem et adversus
publicam disciplinam defendere fortasse tentaverit, mulctam gravissimam sustinebit. dat. xiii. kal. ian. constantinopoli, richomere et
clearcho coss. 
</P>

<p>
interpretatio. si quis populum ad seditionem concitaverit, damnis gravissimis subiacebit 
</P>

<p class=border></P>

<p>
CTh.9.34.0. De famosis libellis 
</P>

<p class=border></P>

<p>
CTh.9.34.1 [=brev.9.24.1] 
</P>

<p>
Imp. constantinus a. ad verinum vicarium africae. si quando famosi libelli reperiantur, nullas exinde calumnias patiantur hi, quorum de
factis vel nominibus aliquid continebunt, sed scriptionis auctor potius requiratur et repertus cum omni vigore cogatur his de rebus, quas
proponendas credidit, comprobare; nec tamen supplicio, etiamsi aliquid ostenderit, subtrahatur. pp. iv. kal. april. karthagine, constantino
a. v. et licinio c. coss. 
</P>

<p>
interpretatio. qui famosam chartam ad cuiuscumque* iniuriam et maculam conscripserit, in secreto aut in publico affixerit
inveniendamque proiecerit, illi, contra quem proposita est chartula, non nocebit, nec famae eius aliquid derogabit. sed si inveniri potuerit,
qui huius modi chartulam fecit, constringatur, ut probet, quae conscripsit: qui si etiam, quae scripsit, probare potuerit, fustigetur, qui
infamare maluit quam accusare 
</P>

<p class=border></P>

<p>
CTh.9.34.2 
</P>

<p>
Idem a. ad aelianum proconsulem africae. licet serventur in officio tuo et vicarii exemplaria libellorum, qui in africa oblati sunt, tamen eos
quorum nomina continent metu absolutos securitate perfrui sinas solumque moneas, ut ab omni non solum crimine, sed etiam suspicione
verisimili alieni esse festinent. nam qui accusandi fiduciam gerit, oportet comprobare, nec occultare quae scierit, quoniam praedicabilis
erit ad dicationem publicam merito perventurus. proposita v kal. mar. carthagine constantino a. vi et constantino c. conss. (320/6 [313]
febr. 25). 
</P>

<p class=border></P>

<p>
CTh.9.34.3 
</P>

<p>
Idem a. ad ianuarinum agentem vicariam praefecturam. ut accusatoribus patientia praebenda est, si quem persequi in iudicio volunt, ita
famosis libellis fides habenda non est nec super his ad nostram scientiam referendum, cum eosdem libellos flammis protinus conducat
aboleri, quorum auctor nullus existit. proposita prid. non. dec. romae constantino a. vi et constantino caes. conss. (320 dec. 4). 
</P>

<p class=border></P>

<p>
CTh.9.34.4 
</P>

<p>
Idem a. ad dionysium. famosa scriptio libellorum, quae nomine accusatoris caret, minime examinanda est, sed penitus abolenda. nam qui
accusationis promotione confidat, libera potius intentione quam captiosa atque occulta conscriptione alterius debet vitam in iudicium
devocare. proposita tyro xii kal. nov. ianuarino et iusto conss. (328 oct. 21). 
</P>

<p class=border></P>

<p>
CTh.9.34.5 
</P>

<p>
Imp. constantius a. ad afros. libellis quos famosos vocant, si fieri possit, abolendis inclytus pater noster providit et huiusmodi libellos ne
in cognitionem quidem suam vel publicam iussit admitti. non igitur vita cuiusquam, non dignitas concussa his machinis vacillabit; nam
omnes huiusmodi libellos concremari decernimus. dat. xiiii kal. iul. urso et polemio conss. (338 iun. 18). 
</P>

<p class=border></P>

<p>
CTh.9.34.6 
</P>

<p>
Idem a. ad populum. nemo prorsus de famosis libellis, qui neque aput me neque in iudiciis ullum obtinent locum, calumniam patiatur.
nam et innocens creditur, cui defuit accusator, cum non defuerit inimicus. dat. prid. kal. nov. mediolano arbitione et lolliano conss. (355
oct. 31). 
</P>

<p class=border></P>

<p>
CTh.9.34.7 
</P>

<p>
Impp. valentinianus et valens aa. ad edictum. famosorum infame nomen est libellorum, ac si quis vel colligendos vel legendos putaverit ac
non statim chartas igni consumpserit, sciat, se capitali sententia subiugandum. sane si quis devotionis suae ac salutis publicae custodiam
gerit, nomen suum profiteatur et ea, quae per famosum persequenda putavit, ore proprio edicat, ita ut absque ulla trepidatione accedat,
sciens quod, si adsertionibus veri fides fuerit opitulata, laudem maximam ac praemium a nostra clementia consequetur. dat. xiiii kal. mar.
constantinopoli valentiniano et valente aa. conss. (365? 368? 370? 373? feb. 16). 
</P>

<p class=border></P>

<p>
CTh.9.34.8 
</P>

<p>
Idem aa. ad florianum comitem. iam pridem adversus calumnias firmissima sunt praesidia comparata. nullus igitur calumniam metuat.
contestatio vero, quae caput alterius contra iuris ordinem pulsat, depressa nostris legibus iaceat; intercidat furor famosorum, saepe ut
constituimus, libellorum. et cetera. dat. v id. nov. marcianopoli valentiniano et valente aa. conss. (368 nov. 9). 
</P>

<p class=border></P>

<p>
CTh.9.34.9 [=brev.9.24.2] 
</P>

<p>
Imppp. valent., theodos. et arcad. aaa. cynegio pf. p. si quis famosum libellum sive domi sive in publico vel quocumque* loco ignarus
offenderit: aut discerpat prius, quam alter inveniat, aut nulli confiteatur inventum, nemini denique, si tam curiosus est, referat, quid
legendo cognoverit. nam quicumque* obtulerit inventum, certum est, ipsum reum ex lege retinendum, nisi prodiderit auctorem, nec
evasurum poenam huius modi criminibus constitutam, si proditus fuerit cuiquam retulisse, quod legerit. dat. xiv. kal. febr.
constantinopoli, honorio n. p. et evodio coss. 
</P>

<p>
interpretatio. si quis chartulam famosam in cuiuscumque* iniuriam vel infamiam in publico propositam viderit et legerit et non statim
discerpserit, sed cuicumque*, quae in ea legerit, fortasse retulerit, ipse velut auctor huius criminis teneatur 
</P>

<p class=border></P>

<p>
CTh.9.34.10 
</P>

<p>
Imppp. arcadius, honorius et theodosius aaa. anthemio praefecto praetorio et patricio. universi, qui famosis libellis inimicis suis velut
venenatum quoddam telum iniecerint, ii etiam, qui famosam seriem scriptionis impudenti agnitam lectione non ilico discerpserint vel
flammis exusserint vel lectorem cognitum prodiderint, ultorem suis cervicibus gladium reformident. dat. iiii kal. mai. constantinopoli
arcadio a. vi et probo conss. (406 apr. 28). 
</P>

<p class=border></P>

<p>
CTh.9.35.0. De quaestionibus 
</P>

<p class=border></P>

<p>
CTh.9.35.1 
</P>

<p>
Imppp. valentinianus, valens et gratianus aaa. ad olybrium praefectum urbi. nullus omnino ob fidiculas perferendas inconsultis ac
nescientibus nobis vel militiae auctoramento vel generis aut dignitatis defensione nudetur, excepta tamen maiestatis causa, in qua sola
omnibus aequa condicio est. ii quoque citra consultationis modum subiciantur quaestioni, qui evidentibus argumentis subscriptiones
nostras finxisse prodentur, qua in re ne palatini quidem nominis adsumptionem huius esse volumus quaestionis exortem. dat. viii id. iul.
valentiniano nob. p. et victore conss. (369 iul. 8). 
</P>

<p class=border></P>

<p>
CTh.9.35.2pr. 
</P>

<p>
Idem aaa. ad antonium praefectum praetorio galliarum. decuriones sive ob alienum sive ob suum debitum exortes omnino earum volumus
esse poenarum, quas fidiculae et tormenta constituunt. quod quidem capitale iudici erit, si in contumeliam ordinis exitiumque temptetur.
maiestatis tantummodo reos et quae nefanda dictu sunt conscios aut molientes ex ordine municipali maneat tam cruenta condicio.
debitores vero et quos allectos aut susceptores memorant a summo usque ad infimum ordinem curiales exortes talium volumus esse
poenarum. habet severitas multa, quae sumat ad sanciendam publici officii disciplinam, ut abstineat tam cruentis. (376 sept. 17). 
</P>

<p class=border></P>

<p>
CTh.9.35.2.1 
</P>

<p>
Plumbatarum vero ictus, quos in ingenuis corporibus non probamus, non ab omni ordine submovemus, sed decemprimos tantum ordinis
curiales ab immanitate huiusmodi verberum segregamus, ita ut in ceteris animadversionis istius habeatur moderatio commonentis. dat. xv
kal. octob. treviris valente v et valentiniano aa. conss. (376 sept. 17). 
</P>

<p class=border></P>

<p>
CTh.9.35.3 
</P>

<p>
Imppp. valens, gratianus et valentinianus aaa. ad gracchum praefectum urbi. severam indagationem per tormenta quaerendi a senatorio
nomine submovemus. dat. prid. non. ian. treviris gratiano a. iiii et merobaude conss. (377 ian. 4). 
</P>

<p class=border></P>

<p>
CTh.9.35.4 [=brev.9.25.1] 
</P>

<p>
Imppp. grat., valent. et theodos. aaa. albuciano vicario macedoniae. quadraginta diebus, qui auspicio cerimoniarum paschale tempus
anticipant, omnis cognitio inhibeatur criminalium quaestionum. dat. vi. kal. april. thessalonica, gratiano a. v. et theodos. a. i. coss. 
</P>

<p>
interpretatio. diebus quadragesimae pro reverentia religionis omnis criminalis actio conquiescat 
</P>

<p class=border></P>

<p>
CTh.9.35.5 
</P>

<p>
Imppp. valentinianus, theodosius et arcadius aaa. tatiano praefecto praetorio. sacratis quadragesimae diebus nulla supplicia sint corporis,
quibus absolutio expectatur animarum. dat. viii id. septemb. foro flamini timasio et promoto conss. (389 sept. 6). 
</P>

<p class=border></P>

<p>
CTh.9.35.6 
</P>

<p>
Impp. arcadius et honorius aa. ad messalam praefectum praetorio. nihil sibi deflectens a iustitia indignatio cognitorum, nihil venalis
exigentium terror in eas, quae aut innocentiae auctoritate securae aut principalitatis sunt honore munitae, intellegat licere personas ad
inferendas iniurias corporales. habeat hanc mercedem laboris multorum munerum testimoniis commendata devotio. et cetera. dat. xii kal.
sept. theodoro v. c. cons. (399 aug. 21). 
</P>

<p class=border></P>

<p>
CTh.9.35.7 
</P>

<p>
Impp. honorius et theodosius aa. ad anthemium praefectum praetorio. provinciarum iudices moneantur, ut in isaurorum latronum
quaestionibus nullum quadragensimae nec venerabilem pascharum diem existiment excipiendum, ne differatur sceleratorum proditio
consiliorum, quae per latronum tormenta quaerenda est, cum facillime in hoc summi numinis speretur venia, per quod multorum salus et
incolumitas procuratur. dat. v kal. mai. constantinopoli basso et philippo conss. (408 apr. 27). 
</P>

<p class=border></P>

<p>
CTh.9.36.0. [=brev.9.26.0.] Ut intra annum criminalis actio terminetur. 
</P>

<p class=border></P>

<p>
CTh.9.36.1 [=brev.9.26.1] 
</P>

<p>
Imppp. valent., theodos. et arcad. aaa. desiderio vicario. quisquis accusator reum in iudicium sub inscriptione detulerit, si intra anni
tempus accusationem coeptam prosequi supersederit, vel, quod est contumacius, ultimo anni die adesse neglexerit, quarta bonorum
omnium parte mulctatus aculeos consultissimae legis incurrat; scilicet manente infamia, quam veteres iusserant sanctiones. dat. iv. id. iul.
treviris, arcadio a. i. et bautone coss. 
</P>

<p>
interpretatio. quicumque* inscriptione praemissa cuiuscumque* criminis reum accusare voluerit, ab eo die, quo inscripsit, intra annum
peragat propositam actionem. qui si distulerit, infamis effectus, bonorum suorum quarta parte mulctabitur 
</P>

<p class=border></P>

<p>
CTh.9.36.2 [=brev.9.26.2] 
</P>

<p>
Impp. honor. et theodos. aa. caeciliano pf. p. post alia: noverint iudices cuilibet culmini honorive praesidentes, necessariis utrique parti,
si petantur, dilationibus non negatis a die inscriptionis intra anni curricula criminales causas limitandas, quo emenso habeat accusator,
quia destitit, poenam sibi legibus constitutam; et si persona vilior fuerit, cui damnum famae non sit iniuria, poenam patiatur exsilii, nisi
forsitan intra anni metas consensus partium abolitionem poposcerit. in iudicum autem debet esse diligentia, ut, si nulla rationabilis a reo
vel accusatore dilatio postuletur, urgeant talium causarum notionem, non exspectatis anni moris. si vero accusator vel reus, propter
documenta forsitan sibi necessaria, annum voluerint custodiri, dare assensum debet patientia cognitoris, in alteram partem severiorem
formatura sententiam etc. dat. xii. kal. febr. ravenna, honorio viii. et theodos. iii. aa. coss. 
</P>

<p>
interpretatio. iudices, qui inscriptione praemissa criminalia negotia audire coeperint, a die inscriptionis, si inducias aut accusator aut
reus petierit, intra annum praestare debebunt, ut haec actio intra anni curriculum finiatur. quod si accusator intra annum, quae proposuit,
probare distulerit, absoluto reo, poenam suscipiat lege superiori comprehensam. quod si talis persona sit, ad cuius deformitatem infamia
non pertineat, exsilio deputetur. tamen si inter accusatorem et reum ita iudice praesente convenerit, ut pro instructione utriusque partis
anni integri induciae tribuantur, debet a iudice non negari, futurum ut pars, quae post inducias fuerit superata, districtiori sententia
feriatur 
</P>

<p class=border></P>

<p>
CTh.9.37.0. De abolitionibus 
</P>

<p class=border></P>

<p>
CTh.9.37.1 [=brev.9.27.1] 
</P>

<p>
Imp. constantinus a. ad ianuarinum pf. u. si post strepitum accusationis exortae abolitio postuletur, causa novae miserationis debet
inquiri, ut, si citra depectionem id fiat, postulata humanitas praebeatur; sin aliquid suspicionis exstiterit, quod manifestus reus
depectione celebrata legibus subtrahatur, redemptae* miserationis vox minime admittatur, sed adversus nocentem reum, inquisitione
facta, poena competens exseratur. dat. vi. kal. dec. serdica, constantino a. v. et licinio c. coss. 
</P>

<p>
interpretatio. si quem poenituerit accusare criminaliter et inscriptionem fecisse de eo, quod probare non potuerit, si ei cum accusato
innocente convenerit, invicem se absolvant. si vero iudex eum, qui accusatus est, criminosum esse cognoverit et inter reum et
accusatorem per corruptionem de absolutione reatus convenerit, is, qui reus probatur, remoto colludio, poenam excipiat legibus
constitutam 
</P>

<p class=border></P>

<p>
CTh.9.37.2 [=brev.9.27.2] 
</P>

<p>
Imppp. valent., valens et grat. aaa. ad probum pf. p. accusator, qui se laqueo legis adstringit, agnoscat, nullum sibi fore ad latebram
abolitionis recursum, postquam aliquid iniuriae merito inscriptionis illatae tolerarit inscriptus, id est si vel carcerem sustinuerit vel
tormenta vel verbera vel catenas, nisi forte ille, qui haec pertulit, contemnat et donet ipse, quod pertulit, ac par fuerit tam petitoris quam
petiti in accipienda abolitione consensus. prius tamen quam aliquis de quaestione liberetur, sequitur illud, ut plerisque criminibus ne
consentientibus quidem partibus praestetur abolitio, ut sunt illa, in quibus aut violata maiestas, aut patria oppugnata vel prodita, aut
peculatus admissus, aut sacramenta deserta sunt, omniaque ea, quae iure veteri continentur. in quibus iudex non minus accusatorem ad
docenda, quae detulit, quam reum ad purganda, quae negat, debet urgere. dat. prid. id. oct. treviris, valentin. n. p. et victore coss. ista lex
expositione non indiget. 
</P>

<p class=border></P>

<p>
CTh.9.37.3 
</P>

<p>
Imppp. gratianus, valentinianus et theodosius aaa. floro praefecto praetorio. fallaciter incusantibus, maxime post exhibitionem accusati,
nullius iuris color velut derivata excusatione proficiat; non publica abolitio, non privata talibus prospiciat subveniatque personis, non
specialis indulgentia, ne beneficium quidem eos generale subducat. sciant cuncti praemeditentur, ante praecaveant, eam se rem deferre
debere in publicam notionem, quae munita sit testibus, instructa documentis, signis ad probationem luce clarioribus expedita. dat. xv kal.
iun. constantinopoli antonio et syagrio conss. (382 mai. 18). 
</P>

<p class=border></P>

<p>
CTh.9.37.4 [=brev.9.27.3] 
</P>

<p>
Impp. honor. et theodos. aa. caeciliano pf. p. abolitionem invito reo, postquam fuerit officii custodiae traditus, intra dies xxx accusatori
petenti dari permittimus, post hoc tempus, nisi reus consentiat, censemus non esse tribuendam. si vero ingenuos aliquos, velut testes
criminis petitos ab accusatore, deductos esse constiterit, solam custodiae iniuriam tolerasse, qui testes dicantur esse, non conscii, eorum
ab accusatore sumptibus* consulendum est. quod si ingenuorum, licet plebeiorum, corpora fuerint laesa verberibus tormentisque vexata,
abolitionem, etiam duarum partium consensu petitam, iubemus vigore iudicum denegari, et crimen propositum, cuius examen tormentis
iam coeperat, agitari, nec ante a iudice dimitti, quam in reum, probato crimine, vindicetur, aut in accusatorem pari forma sententiae
damnatio referatur etc. dat. xii. kal. febr. ravenna, honorio viii. et theodos. iii. aa. coss. 
</P>

<p>
interpretatio. si criminis accusator intra triginta dies abolitionem petierit, etiam invito reo a iudice concedatur: ut liberi et accusatus et
accusator abscedant: post triginta vero dies, quam accusatus custodiae fuerit traditus, nisi abolitionem et reus et accusator a iudice
petierint, accusatori solo non esse praestandam. quod si testes exhibiti ad petitionem accusatoris fuerint, et in custodiam missi fuerint, et
abolitio petita praestitaque fuerit, sumptus*, quos fecerunt testes, eis accusator exsolvat. nam si testes exhibiti ab accusatore poenae
subiacuerint, etiamsi consentient partes, abolitio a iudicibus denegetur, sed aut in accusatum, si convictus fuerit, aut in accusatorem, si
non convicerit legibus, ex sententia iudicis poenam, quam passurus erat reus, accusator excipiat 
</P>

<p class=border></P>

<p>
CTh.9.38.0. De indulgentiis criminum 
</P>

<p class=border></P>

<p>
CTh.9.38.1 
</P>

<p>
Imp. constantinus a. ad maximum praefectum praetorio. propter crispi atque helenae partum omnibus indulgemus praeter veneficos
homicidas adulteros. acc. iii kal. nov. romae probiano et iuliano conss. (322 oct. 30). 
</P>

<p class=border></P>

<p>
CTh.9.38.2 
</P>

<p>
Imp. constantius a. ad cerealem praefectum urbi. omnia penitus amputentur, quae tyrannicum tempus poterat habere tristissima.
universos ergo praecipimus esse securos exceptis quinque criminibus, quae capite vindicantur. dat. viii id. sep. lugduni constantio a. vii et
constante c. conss. (354 [immo 353] sept. 6). 
</P>

<p class=border></P>

<p>
CTh.9.38.3 
</P>

<p>
Imppp. valentinianus, valens et gratianus aaa. ad viventium praefectum urbi. ob diem paschae, quem intimo corde celebramus, omnibus,
quos reatus adstringit, carcer inclusit, claustra dissolvimus. adtamen sacrilegus in maiestate, reus in mortuos, veneficus sive maleficus,
adulter raptor homicida communione istius muneris separentur. dat. iii non. mai. romae lupicino et iovino conss. (367 [369] mai. 5). 
</P>

<p class=border></P>

<p>
CTh.9.38.4 
</P>

<p>
Idem aaa. ad olybrium praefectum urbi. paschae celebritas postulat, ut, quoscumque nunc aegra exspectatio quaestionis poenaeque
formido sollicitat, absolvamus. decretis tamen veterum mos gerendus est, ne temere homicidii crimen, adulterii foeditatem, maiestatis
iniuriam, maleficiorum scelus, insidias venenorum raptusque violentiam sinamus evadere. lecta viii id. iun. valentiniano et valente ii aa.
conss. (368 iun. 6). 
</P>

<p class=border></P>

<p>
CTh.9.38.5 
</P>

<p>
Idem aaa. ad senatum. indulgentia, patres conscripti, quos liberat notat nec infamiam criminis tollit, sed poenae gratiam facit. in uno hoc
aut in duobus reis ratum sit: qui indulgentiam senatui dat, damnat senatum. dat. xiiii kal. iun. treviris gratiano a. ii et probo conss. (371
mai. 19). 
</P>

<p class=border></P>

<p>
CTh.9.38.6 
</P>

<p>
Imppp. gratianus, valentinianus et theodosius aaa. ad antidium v.C. vicarium. paschalis laetitiae dies ne illa quidem gemere sinit ingenia,
quae flagitia fecerunt; pateat insuetis horridus carcer aliquando luminibus. alienum autem censemus ab indulgentia, qui nefariam criminum
conscientiam in maiestatem superbe animaverit, qui parricidali furore raptus sanguine proprio manum tinxit, qui cuiusque praeterea
hominis caede maculatus est, qui genialis tori ac lectuli fuit invasor alieni, qui verecundiae virginalis raptor extitit, qui venerandum cognati
sanguinis vinculum profano caecus violavit incestu, vel qui noxiis quaesita graminibus et diris inmurmurata secretis. mentis et corporis
venena composuit, aut qui sacri oris imitator et divinorum vultuum adpetitor venerabiles formas sacrilegio eruditus inpressit. his ergo tali
quoque sub absolutione damnatis indultum nostrae serenitatis eo praecepti fine concludimus, ut remissionem veniae crimina nisi semel
commissa non habeant, ne in eos liberalitatis augustae referatur humanitas, qui impunitatem veteris admissi non emendationi potius
quam consuetudini deputarunt. recitata xii kal. aug. romae syagrio et eucherio conss. (381 iul. 21). 
</P>

<p class=border></P>

<p>
CTh.9.38.7 
</P>

<p>
Idem aaa. ad marcianum vicarium. religio anniversariae obsecrationis hortatur, ut omnes omnino periculo carceris metuque poenarum
eximi iuberemus, qui leviore crimine rei sunt postulati. unde apparet eos excipi, quos atrox cupiditas in scelera compulit saeviora: in
quibus est primum crimen et maxime maiestatis, deinde homicidii veneficiique ac maleficiorum, stupri atque adulterii parique immanitate
sacrilegii sepulchrique violatio, raptus monetaeque adulterata figuratio. dat. xi kal. april. mediolano richomere et clearcho conss. (384
mart. 22). 
</P>

<p class=border></P>

<p>
CTh.9.38.8 [=brev.9.28.1] 
</P>

<p>
Imppp. grat., valent. et theodos. aaa. ad neoterium pf. p. nemo deinceps tardiores fortassis affatus nostrae perennitatis exspectet:
exsequantur iudices, quod indulgere consuevimus. ubi primum dies paschalis exstiterit, nullum teneat carcer inclusum, omnium vincula
solvantur. sed ab his secernimus eos, quibus contaminari potius gaudia laetitiamque communem, si dimittantur, advertimus. quis enim
sacrilego diebus sanctis indulgeat? quis adultero vel incesti reo tempore castitatis ignoscat? quis non raptorem in summa quiete et gaudio
communi persequatur instantius? nullam accipiat requiem vinculorum, qui quiescere sepultos quadam sceleris immanitate non sivit;
patiatur tormenta veneficus, maleficus adulteratorque monetae; homicida, quod fecit, semper exspectet; reus etiam maiestatis de domino,
adversum quem talia molitus est, veniam sperare non debet. dat. v. kal. mart. mediolano, arcadio a. i. et bautone coss. 
</P>

<p>
interpretatio. sacrilegus, adulter, incesti reus, raptor, sepulcrorum violator, veneficus, maleficus, adulterator monetae, homicida diebus
paschae nullatenus absolvantur. reliqui omnes, quos minorum causarum culpa constringit, diebus venerabilibus paschae specialiter
absolvantur 
</P>

<p class=border></P>

<p>
CTh.9.38.9 
</P>

<p>
Impp. arcadius et honorius aa. ad caesarium praefectum praetorio. devotissimae nobis provinciae lyciae priorem famam meritumque inter
ceteras renovari censemus, idque excellens eminentia tua edictis propositis cunctis faciat innotescere, ne quis posthac civem lycium
contumelioso nomine iniuriae audeat vulnerare. teneant honores suos, quos meritis ac laboribus perceperunt et a nostra serenitate
sumpturi sunt; habeant praeteritas dignitates sperentque sui devotione venturas. nec unius viri illustris tatiani tantum valuerit temporalis
offensio, teterrimi iudicis inimici ut adhuc macula in lycios perseveret, quae in ipso iam temporis absolutione consumpta est. dat. prid.
kal. sept constantinopoli arcadio a. iiii et honorio a. iii conss. (396 aug. 31). 
</P>

<p class=border></P>

<p>
CTh.9.38.10 
</P>

<p>
Idem aa. et theodosius a. romulo praefecto praetorio. omnes omnium criminum reos vel deportatione depulsos vel relegatione aut
metallis deputatos, quos insulae variis servitutibus aut loca desolata susceperunt, hac nostra indulgentia liberamus, separatis illis, qui ad
locum poenae destinatum contra iudicum sententias ire noluerunt. indignus est enim humanitate, qui post damnationem commisit in
legem. dat. viii id. aug. ravennae stilichone et aureliano conss. (400 [405] aug. 6). 
</P>

<p class=border></P>

<p>
CTh.9.38.11 
</P>

<p>
Impp. honorius et theodosius aa. gaisoni comiti et magistro officiorum. post alia: de his, qui tyrannicae praesumptionis ... aut sacramenta
sectati ad nostrum imperium redierunt, hanc volumus esse sententiam, ut, quos inter incendia tyrannidis adsumptae fidelis paenitudo
revocavit, ordinem et fructum militiae non amittant. eos vero, quibus lentum regressum necessitas desperationis indixit, soluto cingulo
matricula convenit aboleri, ita ut illud quoque par reverentiae forma custodiat, ne redire ei ad pristinam militiam liceat, qui aliud militandi
genus elegerit. dat. prid. id. feb. ravennae varana cons. (410 febr. 12). 
</P>

<p class=border></P>

<p>
CTh.9.38.12 
</P>

<p>
Idem aa. palladio praefecto praetorio. liberata re publica tyrannidis iniuria omnium criminum reos relaxari praecipimus. dat. viii id. aug.
ravennae varana v. c. cons. (410 [?] aug. 6). 
</P>

<p class=border></P>

<p>
CTh.9.39.0. [=brev.9.29.0.] De calumniatoribus. 
</P>

<p class=border></P>

<p>
CTh.9.39.1 [=brev.9.29.1] 
</P>

<p>
Imppp. grat., valent. et theodos. aaa. hellebico comiti et magistro utriusque militiae. non est ratio, qua manifesti calumniatoris
supplicium differatur. nec enim patimur frequenter iterari, quae consistere prima actione non quiverint, atque alienam innocentiam
securitatemque sine crimine, damnabili appetitione terreri. dat. iii. kal. ian. constantinopoli, merobaude ii. et saturnino coss. ista lex sub
eodem titulo similem interpretationem habet. 
</P>

<p class=border></P>

<p>
CTh.9.39.2 [=brev.9.29.2] 
</P>

<p>
Iidem aaa. menandro vicario asiae. nostris et parentum nostrorum constitutionibus comprehensum est, eos, qui accusationem alienis
nominibus praesumpsissent*, delatorum numero esse ducendos. atque ideo calumniosissimum caput et personam iudicio irritae
delationis infamem deportatio sequatur, quo posthac singuli universique cognoscant, non licere in eo principum animos commovere,
quod non possit ostendi. dat. viii. id. mai. constantinopoli, arcadio a. i. et bautone coss. haec lex interpretatione non indiget. 
</P>

<p class=border></P>

<p>
CTh.9.39.3 [=brev.9.29.3] 
</P>

<p>
Impp. arcad. et honor. aa. victorio proconsuli africae. innocentes sub specie falsae criminationis non patimur callidorum impugnatione
subverti: qui si tentaverint, intelligant, sibimet severitatem legum pro commissis facinoribus incumbere. dat. iii. id. mart. mediolano,
honorio a. iv. et eutychiano coss. 
</P>

<p>
interpretatio. calumniatores sunt, quicumque* causas ad se non pertinentes sine mandato alterius proposuerunt. calumniatores sunt,
quicumque* iusto iudicio victi causam iterare tentaverint. calumniatores sunt, quicumque* quod ad illos non pertinet, petunt aut in
iudicio proponunt. calumniatores sunt, qui sub nomine fisci facultates appetunt alienas et innocentes quietos esse non permittunt.
calumniatores etiam sunt, qui falsa deferentes contra cuiuscumque* innocentis personam principum animos ad iracundiam commovere
praesumunt. qui omnes infames effecti in exsilium detrudentur. hic de iure addendum, qui calumniatores esse possunt 
</P>

<p class=border></P>

<p>
CTh.9.40.0. De poenis 
</P>

<p class=border></P>

<p>
CTh.9.40.1 [=brev.9.30.1] 
</P>

<p>
Imp. constantinus a. ad catulinum. qui sententiam laturus est, temperamentum hoc teneat, ut non prius capitalem in quempiam promat
severamque sententiam, quam in adulterii vel homicidii vel maleficii crimine aut sua confessione aut certe omnium, qui tormentis vel
interrogationibus fuerint dediti, in unum conspirantem concordantemque rei finem convictus sit et sic in obiecto flagitio deprehensus, ut
vix etiam ipse ea, quae commiserit, negare sufficiat. dat. iii. non. nov. treviris. acc. xv. kal. mai. hadrumeti, volusiano et anniano coss. 
</P>

<p>
interpretatio. iudex criminosum discutiens non ante sententiam proferat capitalem, quam aut reus ipse fateatur, aut convictus aut per
innocentes testes vel per conscios criminis sui aut homicidium aut adulterium aut maleficium commisisse manifestius convincatur 
</P>

<p class=border></P>

<p>
CTh.9.40.2 
</P>

<p>
Idem a. eumelio. si quis in ludum fuerit vel in metallum pro criminum deprehensorum qualitate damnatus, minime in eius facie scribatur,
dum et in manibus et in suris possit poena damnationis una scriptione comprehendi, quo facies, quae ad similitudinem pulchritudinis
caelestis est figurata, minime maculetur. dat. xii kal. april. cavilluno constantino a. iiii et licinio iiii conss. (315 [316?] mart. 21). 
</P>

<p class=border></P>

<p>
CTh.9.40.3 
</P>

<p>
Idem a. ad festum praesidem sardiniae. quicumque cohercitionem mereri ex causis non gravibus videbuntur, in urbis romae pistrina
dedantur. quod ubi tua sinceritas coeperit observare, omnes sciant eos, qui, sicut dictum est, ex levioribus causis huiusmodi meruerint
subire sententiam, ergastulis vel pistrinis esse dedendos adque ad urbem romam, id est ad praefectum annonae, sub idonea prosecutione
mittendos. dat. iiii kal. aug. constantino a. v et licinio conss. (319 iul. 29). 
</P>

<p class=border></P>

<p>
CTh.9.40.4 
</P>

<p>
Imp. constantius a. theodoro viro perfectissimo praesidi arabiae. dum reis manifesta probatione convictis spatium ante sententiam
temporis datur, facultas supplicandi criminosissimis patet, cum in homicidii crimine et in aliis detecti gravioribus causis ultio differenda
non sit. igitur quidem qui iam impetraverunt, ad veniam pertineant: de cetero vero iuxta criminis qualitatem legem oportet servari et in
scelerosos et in noxios proferri iuris sententiam. dat. id. octob. constantio a. iiii et constante c. conss. (346 [?] oct. 15). 
</P>

<p class=border></P>

<p>
CTh.9.40.5 
</P>

<p>
Impp. valentinianus et valens aa. ad symmachum praefectum urbi. leviorum criminum reos excellens auctoritas tua pistrinis iubebit
legum aequitate servata damnari, sub hac videlicet observantia, ut sub obtutibus tuis semper pistoribus praecipiantur adsignari, ne, dum
occulte per nequissimos commentarienses traduntur, gratia venalis existat. dat. v id. iun. naisso divo ioviano et varroniano conss. (364
iun. 9). 
</P>

<p class=border></P>

<p>
CTh.9.40.6 
</P>

<p>
Idem aa. artemio. omnes, qui in levioribus criminibus rei deteguntur, pistrinorum exercitio urbis romae damnare debebis, ita ut
transmissio eorum ad officium praefecti annonae sine aliqua tergiversatione celebretur. dat. iii id. iun. naisso divo ioviano et varroniano
conss. (364 iun. 11). 
</P>

<p class=border></P>

<p>
CTh.9.40.7 
</P>

<p>
Idem aa. artemio. nullum ex his, quos pistrinis qualitas condemnationis addixerit, impertita ceteris reis indulgentia relaxari oportet, nisi
aliquis speciale serenitatis nostrae meruerit reportare rescriptum. dat. viii id. octob. altino divo ioviano et varroniano conss. (364 oct. 8). 
</P>

<p class=border></P>

<p>
CTh.9.40.8 
</P>

<p>
Idem aa. ad symmachum praefectum urbi. quicumque christianus sit in quolibet crimine deprehensus, ludo non adiudicetur. quod si
quisquam iudicum fecerit, et ipse graviter notabitur et officium eius multae maximae subiacebit. dat. xviii kal. feb. valentiniano et valente
aa. conss. (365 ian. 15). 
</P>

<p class=border></P>

<p>
CTh.9.40.9 
</P>

<p>
Idem aa. ad olybrium praefectum urbi. ne quis pro cohercitione delicti vel pistoribus vel cuicumque alteri corpori, cum alterius sit
corporis, addicatur; sed unusquisque pro crimine, in quo fuerit deprehensus, motum congruae severitatis excipiet. dat. iii id. april.
valentiniano et valente aa. conss. (368? 370? apr. 11). 
</P>

<p class=border></P>

<p>
CTh.9.40.10 [=brev.9.30.2] 
</P>

<p>
Imppp. valent., valens et grat. aaa. ad praetextatum pf. u. quoties in senatorii ordinis viros pro qualitate peccati austerior fuerit ultio
proferenda, nostra potissimum explorentur arbitria, quo rerum atque gestorum tenore comperto, eam formam statuere possimus, quam
modus facti contemplatioque dictaverit. dat. viii. id. oct. remis, gratiano a. i. et dagalaipho coss. 
</P>

<p>
interpretatio. si quando aliquae maiores personae aut alicuius dignitatis viri vocantur in crimen, iudex ad rerum dominos referat, ut de
huius modi personis quid fieri debeat, dominorum praeceptio iusta constituat 
</P>

<p class=border></P>

<p>
CTh.9.40.11 
</P>

<p>
Idem aaa. ad viventium praefectum urbi. neminem de numinis nostri sacrario prodeuntem harena suscipiat, lanista doceat, saeva
meditatio et pugnatrix exerceat; multa si quidem possunt esse supplicia, quibus culpa plectatur. dat. v id. april. lupicino et ioviano conss.
(367 [366] apr. 9). 
</P>

<p class=border></P>

<p>
CTh.9.40.12 
</P>

<p>
Imppp. valens, gratianus et valentinianus aaa. ad antonium praefectum praetorio. campaniae consularibus formam iudicationis
adscribimus, ne in loco certa condicione finito modum animadversionis excedant neque extra provinciam suam ius relegationis exerceant.
dat. prid. kal. decemb. treviris valente vi et valentiniano ii aa. conss. (378 nov. 30). 
</P>

<p class=border></P>

<p>
CTh.9.40.13 [=brev.9.30.3] 
</P>

<p>
Imppp. grat., valent. et theodos. aaa. flaviano pf. p. illyrici et italiae. si vindicari in aliquos severius, contra nostram consuetudinem, pro
causae intuitu iusserimus, nolumus statim eos aut subire poenam, aut excipere sententiam, sed per dies xxx super statu eorum sors et
fortuna suspensa sit. reos sane accipiat vinciatque custodia, et excubiis solertibus vigilanter observet. dat. xv. kal. sept. verona, antonio
et syagrio coss. 
</P>

<p>
interpretatio. si princeps cuiuscumque* gravi accusatione commotus quemquam occidi praeceperit, non statim a iudicibus, quae ab irato
principe iussa sunt, compleantur, sed triginta diebus, qui puniri iussus est, reservetur, donec pietas dominorum iustitiae amica subveniat 
</P>

<p class=border></P>

<p>
CTh.9.40.14 
</P>

<p>
Imppp. valentinianus, theodosius et arcadius aaa. ad principium praefectum praetorio. ne diu apparitorum prava admodum venalisque
perfidia in publica impune commoda desaeviret, censuimus etiam in absentes pro competenti ultione debere consurgi. dat. kal. iun.
arcadio a. i et bautone conss. (385 iun. [?] 1). 
</P>

<p class=border></P>

<p>
CTh.9.40.15 
</P>

<p>
Idem aaa. tatiano praefecto praetorio. si quis convictus reus maximi criminis fuerit subiectusque sententiae, competens iudicium
compleatur nec exquisita commentis ars eiusmodi subornetur, ut direptus a clericis adseratur vel appellasse simuletur. quod si quisquam
post iudicium vendibili coniventia licentiae huic praestiterit adsensum, haut levia sustinebit. nam proconsules, comites orientis, praefecti
augustales, vicarii etiam adfecti nota deformi tricenas auri libras compendiis fiscalibus conferent, iudices autem ordinarii similiter
deformati quinas denas cogentur exsolvere. officia vero eorundem isdem, quibus iudices sui, dispendiis subiacebunt, si in suggestione
cessaverint ac non praeceptum legis ingesserint atque iniecta manu, ne rei auferantur, obstiterint ac nisi id quod fuerit constitutum in
effectum exsecutionemque perduxerint. dat. iii id. mart. constantinopoli arcadio a. ii et rufino conss. (392 mart. 13). 
</P>

<p class=border></P>

<p>
CTh.9.40.16pr. 
</P>

<p>
Impp. arcadius et honorius aa. eutychiano praefecto praetorio. post alia: addictos supplicio et pro criminum immanitate damnatos nulli
clericorum vel monachorum, eorum etiam, quos synoditas vocant, per vim adque usurpationem vindicare liceat ac tenere. quibus in causa
criminali humanitatis consideratione, si tempora suffragantur, interponendae provocationis copiam non negamus, ut ibi diligentius
examinetur, ubi contra hominis salutem vel errore vel gratia cognitoris obpressa putatur esse iustitia: ea condicione, ut, sive pro consule,
comes orientis, praefectus augustalis, vicarii fuerint cognitores, non tam ad clementiam nostram quam ad amplissimas potestates sciant
esse referendum. eorum enim de his plenum volumus esse iudicium, qui, si ita res est et crimen exegerit, rectius possint punire damnatos.
(398 iul. 27). 
</P>

<p class=border></P>

<p>
CTh.9.40.16.1 
</P>

<p>
Reos etiam tempore provocationis emenso ad locum poenae sub prosecutione pergentes nullus aut teneat aut defendat, sed sciat se
cognitor xxx librarum auri multa, primates officii capitali esse sententia feriendos, nisi usurpatio ista aut protinus vindicetur aut, si tanta
clericorum ac monachorum audacia est, ut bellum potius quam iudicium futurum esse existimetur, ad clementiam nostram commissa
referantur, ut nostro mox severior ultio procedat arbitrio. (398 iul. 27). 
</P>

<p class=border></P>

<p>
CTh.9.40.16.2 
</P>

<p>
Ad episcoporum sane culpam ut cetera redundabit, si quid forte in ea parte regionis, in qua ipsi populo christianae religionis doctrinae
insinuatione moderantur, ex his quae fieri hac lege prohibemus a monachis perpetratum esse cognoverint nec vindicaverint. ex quorum
numero rectius, si quos forte sibi deesse arbitrantur, clericos ordinabunt. et cetera. dat. vi kal. aug. mnyzo honorio a. iiii et eutychiano
conss. (398 iul. 27). 
</P>

<p class=border></P>

<p>
CTh.9.40.17 
</P>

<p>
Idem aa. aureliano praefecto praetorio. omnes res eutropi, qui quondam praepositus sacri cubiculi fuit, aerarii nostri calculis adiunximus,
erepto splendore eius et consulatu a taetra illuvie et a commemoratione nominis eius et caenosis sordibus vindicato, ut eiusdem universis
actibus antiquatis omnia mutescant tempora nec eius enumeratione saeculi nostri labes appareat nec ingemiscant aut qui sua virtute ac
vulneribus romanos fines propagant vel qui eosdem servandi iuris aequitate custodiunt, quod divinum praemium consulatus lutulentum
prodigium contagione foedavit. patriciatus etiam dignitate atque omnibus inferioribus spoliatum se esse cognoscat, quas morum polluit
scaevitate. omnes statuas, omnia simulacra, tam ex aere quam ex marmore seu ex fucis quam ex quacumque materia quae apta est
effingendis, ab omnibus civitatibus oppidis locisque privatis ac publicis praecipimus aboleri, ne tamquam nota nostri saeculi obtutus
polluat intuentum. adhibitis itaque fidis custodibus ad cyprum insulam perducatur, in qua tua sublimitas relegatum esse cognoscat, ut
ibidem pervigili cura vallatus nequeat suarum cogitationum rabie cuncta miscere. dat. xvi kal. feb. constantinopoli theodoro v. c. cons.
(399 ian. [?] 17). 
</P>

<p class=border></P>

<p>
CTh.9.40.18 [=brev.9.30.4] 
</P>

<p>
Impp. arcad. et honor. aa. eutychiano pf. p. sancimus, ibi esse poenam, ubi et noxa est. propinquos, notos, familiares procul a calumnia
summovemus, quos reos sceleris societas non facit; nec enim affinitas vel amicitia nefarium crimen admittunt. peccata igitur suos teneant
auctores, nec ulterius progrediatur metus, quam reperitur delictum. hoc singulis quibusque iudicibus intimetur. dat. viii. kal. aug.
constantinopoli, theodoro v. c. cos. 
</P>

<p>
interpretatio. poena illum tantum sequatur, qui crimen admisit. propinqui vero, affines vel amici, familiares vel noti, si conscii criminis
non sunt, non teneantur obnoxii. nemo de propinquitate criminosi aut de amicitiis timeat, nisi qui scelus admiserit 
</P>

<p class=border></P>

<p>
CTh.9.40.19 
</P>

<p>
Impp. honorius et theodosius aa. donato proconsuli africae. satellites gildonis custodiis mancipentur et proscriptione damnentur. dat. iii
id. nov. basso et philippo conss. (408 nov. 11). 
</P>

<p class=border></P>

<p>
CTh.9.40.20 
</P>

<p>
Idem aa. theodoro praefecto praetorio. si quis ex proscriptorum numero comitatum nostrae serenitatis sive moenia aeternae urbis
intraverit, deportatione plectetur. dat. x kal. dec. basso et philippo conss. (408 nov. 22). 
</P>

<p class=border></P>

<p>
CTh.9.40.21 
</P>

<p>
Idem aa. honoratis et provincialibus africae. heraclianum hostem publicum iudicantes digna censuimus auctoritate puniri, ut eius
resecentur infaustae cervices. eius quoque satellites pari intentione persequimur. sed hanc omnibus privatis atque militantibus licentiam
damus, et omnes prodendi in medium habeant liberam facultatem nec invidiam metuat qui ad publicum deduxerit criminosum, cum illud
specialiter caveamus, ne ullus aliquem eorum aut subtrahendum iudicet aut celandum neve ex eorum facultatibus vel deposita deneget vel
accepta non prodat. dat. iii non. iul. ravennae honorio viiii et theodosio v aa. conss. (412 [413?] iul. 5). 
</P>

<p class=border></P>

<p>
CTh.9.40.22 
</P>

<p>
Idem aa. ad anthemium praefectum praetorio. omnes, quos damnationis condicio diversis exiliis destinatos metas temporis praestituti in
carceris implesse custodia deprehendit, solutos poena vinculisque laxatos custodia liberari praecipimus nec ullas exilii postmodum
miserias formidare. sit satis inmensorum cruciatuum semel eluisse supplicia, ne, qui aurae communis haustu et lucis aspectu diu privati
sunt intra breve spatium catenarum ponderibus praegravati, etiam exilii poenam sustinere iterum compellantur. dat. xiiii kal. mai.
constantio et constante vv. cc. conss. (414 apr. 18). 
</P>

<p class=border></P>

<p>
CTh.9.40.23 
</P>

<p>
Idem aa. monaxio praefecto praetorio. rectores provinciarum conveniri praecipimus, ut ii, qui pro suo crimine poenam exilii sub certo
temporis spatio subire decreti sunt, exacto praefinito tempore nec claustris carceralibus nec in locis, in quibus exules versati sunt,
teneantur. dat. iii kal. septemb. eudoxiopoli d. n. theodosio a. vii et palladio v. c. conss. (416 aug. 30). 
</P>

<p class=border></P>

<p>
CTh.9.40.24 
</P>

<p>
Idem aa. monaxio praefecto praetorio. his, qui conficiendi naves incognitam ante peritiam barbaris tradiderunt propter petitionem viri
reverentissimi asclepiadis chersonesitanae civitatis episcopi imminenti poena et carcere liberatis capitale tam ipsis quam etiam ceteris
supplicium proponi decernimus si quid simile fuerit in posterum perpetratum. dat. viii kal. octob. constantinopoli monaxio et plinta
conss. (419 sept. 24). 
</P>

<p class=border></P>

<p>
CTh.9.41.0. [=brev.9.31.0.] Ne sine iussu principis certis iudicibus liceat confiscare. 
</P>

<p class=border></P>

<p>
CTh.9.41.1pr. [=brev.9.31.1pr.] 
</P>

<p>
Imp. theodos. a. et valent. c. ad hierium pf. p. nulli iudicum, exceptis his, qui in summa administrationis sunt positi potestate, vitae
quoque noxiis ius adimendae sortiti sunt, quemquam omnino inconsulta nostra clementia in ullo genere criminationis tristi liceat
proscriptionis tempestate percellere. ad nos simulationum genera, quaestionis ordo, criminum moles, documentorum probationumque
pensanda libramenta mittantur. 
</P>

<p class=border></P>

<p>
CTh.9.41.1.1 [=brev.9.31.1.1] 
</P>

<p>
Nemo sibi praesumat moderatorum provinciarumque rectorum, sub quibuscumque* infulis potestatis, quemquam patrimonii universis
privare subsidiis. 
</P>

<p class=border></P>

<p>
CTh.9.41.1.2 [=brev.9.31.1.2] 
</P>

<p>
In illos gladii sui et ius severitatis exerceant, in quos statim destringi ferrum iura praecipiunt, quorumque differri supplicium materia est
interitus plurimorum. dat. x. kal. febr. constantinopoli, d.N. theodos. a. xi. et valentin. c. coss. 
</P>

<p>
interpretatio. nullus iudicum privatas facultates fisci nomine proscribere aut occupare praesumat, sed ad rerum dominos referat causam,
pro qua hoc aliquis mereatur, et quod iussum fuerit, observetur 
</P>

<p class=border></P>

<p>
CTh.9.42.0. De bonis proscriptorum seu damnatorum 
</P>

<p class=border></P>

<p>
CTh.9.42.1pr. 
</P>

<p>
Imp. constantinus a. petronio probiano: res uxoris, quae vel successione qualibet vel emptione vel etiam largitione viri in eam ante reatum
iure pervenerant, damnato marito, illibatas esse praecipio nec alieni criminis infortunio stringi uxorem, cum paternis maternisve ac
propriis frui eam integro legum statu religiosum sit. et donatio maritalis ante tempus criminis ac reatus collata in uxorem, quia pudicitiae
praemio cessit, observanda est, tamquam si maritum eius natura, non poena subduxerit; capacitatis privilegio videlicet et modo inspecto,
ut consideretur, quid capere potuit. (321 febr. 27). 
</P>

<p class=border></P>

<p>
CTh.9.42.1.1 
</P>

<p>
Si quid etiam in emancipatos liberos ante tempus criminis ac reatus patrem contulisse claruerit, integrum isdem et citra inquietudinem
reservetur. (321 febr. 27). 
</P>

<p class=border></P>

<p>
CTh.9.42.1.2 
</P>

<p>
Quod vero nec uxor nec emancipati liberi potuerint vindicare, captum et incorporatum ita ad me referri specialiter censeo, ut illud quoque
addatur, utrum filios habeat qui damnatus est, simulque adiciatur, utrum iidem apud se ex causa donationis aliquid vindicarint. (321 febr.
27). 
</P>

<p class=border></P>

<p>
CTh.9.42.1.3 
</P>

<p>
Sed in his, qui fiscalibus actibus nexi sunt et pro ratiociniis proscribuntur et condemnantur, placuit, si quid proprium uxor habuit vel a
marito datum, in quantum capere potuit, ante initum actum, ex quo origo fraudis ac vitii in iudicium deducta est, si quid deinde in
emancipatos filios donatione collatum, antequam orto nexu suffugium potius quam munificentia frausque temptetur intemeratum aput
accipientium iura persistere; nec quicquam fisco in qualibet causa teneatur obnoxium, nisi quod in dominio proprio, cum obligari ortus
est, habuit vel quod agens tam suo quam uxoris vel filiorum vel cuiuscumque praeterea nomine comparavit. (321 febr. 27). 
</P>

<p class=border></P>

<p>
CTh.9.42.1.4 
</P>

<p>
Exceptis dumtaxat caesarianis, qui ab omni iuris beneficio excluduntur, nisi probata a me purgataque ratiocinia fuerint, ut quod innoxie
habuerint transmittendi copiam habeant. dat. iii kal. mart. serdicae crispo ii et constantino ii cc. conss. (321 febr. 27). 
</P>

<p class=border></P>

<p>
CTh.9.42.2 
</P>

<p>
Imp. constantius a. et iulianus caes. ad populum. si quem forte gladius ultor adflixerit aliave quaelibet vitam adimens poena
consumpserit, usque ad tertium gradum generis copulationis eiusdem successio deferatur fisco penitus quiescente, ut accipiat
hereditatem, qui eam iure civili vel praetorio poterat vindicare, de numero videlicet personarum, quas legis huius excepit auctoritas, sed
ita, ut alia sit condicio damnatorum ex crimine maiestatis aut magicae. in his enim, etiamsi liberos damnatus habeat vel parentes, non
condentes poenam, sed relinquentes antiquam, fisco fieri locum praecipimus. dat. viii id. mart. mediolano constantio a. viii et iuliano
caes. conss. (356 mart. 8). 
</P>

<p class=border></P>

<p>
CTh.9.42.3 
</P>

<p>
Idem a. et caes. caelestino consulari baeticae. ubi aliquis pro qualitate criminis vivendi sententiam passus fisco fecerit locum, super
occupandis rebus eius statim officium procuratoris patrimonii litteris tuis conveniatur, ut eadem corpora fisci viribus vindicentur et
protinus super occupatione eorum scriptis competentibus intimetur. dat. v. kal. septemb. constantio a. viiii et iuliano caes. ii conss. (357
aug. 28). 
</P>

<p class=border></P>

<p>
CTh.9.42.4 
</P>

<p>
Idem a. ad taurum. vetueramus bona capite damnatorum fiscali dominio vindicari excepto crimine maiestatis et magicae, ut ea haberent
usque ad gradum tertium sucessores eorum, quorum vitam severitas ademisset. nunc vero bona capite damnatorum fiscali dominio
vindicari decernimus sanctione illa, quam certa condicione dederamus, quiescente. dat. prid. non. ian. sirmi, acc. vi kal. sept. datiano et
cereale conss. (358 ian. 4). 
</P>

<p class=border></P>

<p>
CTh.9.42.5 
</P>

<p>
Imp. iulianus a. ad felicem comitem sacrarum largitionum. quidam scelerate proscriptorum facultates occultant. hos praecipimus, si
locupletes sint, proscriptione puniri, si per egestatem abiecti sunt in faecem vilitatemque plebeiam, damnatione capitali debita luere
detrimenta. proposita romae vii id. mart. mamertino et nevitta conss. (362 mart. 9). 
</P>

<p class=border></P>

<p>
CTh.9.42.6 [=brev.9.32.1] 
</P>

<p>
Impp. valent. et valens aa. ad symmachum pf. u. substantiam damnatorum integram ad liberos pervenire, et in qualibet causa positis
parentibus liberos heredes esse praecipimus, excepta sola maiestatis quaestione: quam si quis sacrilego animo assumit, iuste poenam ad
suos etiam posteros mittit. dat. vii. kal. dec. mediolano, divo ioviano et varroniano coss. 
</P>

<p>
interpretatio. si quis pro crimine suo occidi vel damnari meruerit, crimen cum auctore deficiat, bona vero eius ad filios vel ad heredes
legitimos pertinebunt: nisi forte maiestatis crimine damnatus sit aliquis, quorum etiam filios de bonis damnati patris fieri iubemus alienos

<center><hr width=50%></CENTER>
</P>

<p>
CTh.9.42.7 
</P>

<p>
Idem aa. et gratianus a. ad probum praefectum praetorio. si qui intra provinciam pro qualitate delicti stilum proscriptionis incurrerit, per
ordinarii officii sollicitudinem bonorum eius indago diligentissime celebretur, ne quid rei privatae commodis per gratiam atque colludium
furto subducatur. et plena descriptio comprehendat, quod spatium et quod sit ruris ingenium, quid aut cultum sit aut colatur, quid in
vineis olivis aratoriis pascuis silvis fuerit inventum, quae etiam gratia et quae amoenitas sit locorum, quis aedificiis ac possessionibus
ornatus, quotve mancipia in praediis occupatis vel urbana vel rustica vel quarum artium generibus inbuta teneantur, quot sint casarii vel
coloni, quot boum exercitiis terrarum atque vomeribus inservientium, quot pecorum et armentorum greges et in qua diversitate numerati
sint, quantum auri et argenti, vestium ac monilium vel in specie vel in pondere et in quibus speciebus quidve in enthecis sit repertum.
tum demum omnia ea, quae velle nos perspicis, inquisitione constricta rationalis rei privatae tradantur officio nostro nectenda
patrimonio. mox vero ad nos sub litteris publicis iudicis singillatim de omnibus nominatimque perferatur, procul dubio neglegentia
multanda. nam si quid post factam a praedicto officio investigationem rationalis rei privatae, cui inquisitio secunda mandata est, amplius
fortassis invenerit, officium fraudulentum ea condemnatione ferietur, ut aliud tantum, quantum fuerat subtractum, ex propriis
facultatibus inferat. dat. iii non. mai. treviris valentiniano nb. p. et victore conss. (369 mai. 5). 
</P>

<p class=border></P>

<p>
CTh.9.42.8pr. 
</P>

<p>
Imppp. gratianus, valentinianus et theodosius aaa. eutropio praefecto praetorio. deportato si erunt liberi nepotesve sui seu emancipati,
nepotes quoque ex filia, semissem tantum bonorum fiscus usurpet, semissis ipsi ac liberis hac distributione servetur, ut sextantem ipse
ad fortunam ab extrema inopia vindicandam suae habeat potestatis, trientem liberi nepotesve, scilicet indifferenter sive ii ex filio sive filia
erunt. quod si idem et emancipatos et suae potestatis filios nepotesve habuerit, beneficium tantum ad eos, qui in potestate sunt,
transferatur, si emancipati ea, quae consecuti erant emancipationis tempore, damnose existimant conferenda. sin autem confusionem
bonorum et donationis elegerint, omnia ea, quae fiscus concedit, aequae divisionis partibus sortiantur. quae regula etiam in dote filiae vel
neptis ex filio conferenda custodienda erit. et si filius quidem erit aut filii, ex filio autem alio filiisve aut filia nepotes, triens hic in stirpes,
non in capita dividatur. (380 iun. 17). 
</P>

<p class=border></P>

<p>
CTh.9.42.8.1 
</P>

<p>
Quod si deportatus sine liberis vel nepotibus patrem habebit ac matrem vel etiam utrumque, non semissis a fisco, sed bessis patrimonii
vindicetur, triens residuus in duos sextantes redactus inter parentes ac deportatum aequaliter dividatur, ita ut unciam mater, si ius
liberorum habuerit, usurpet; sin fecunditatis privilegium non habebit, patri unciam iam habenti mater semunciam ex uncia sua cedat. idem
servabitur, si deportato ex duobus parentibus unus supererit, ut sextantem sine aliqua malignitatis interpretatione praesumat tunc
quidem mater, etiamsi ius non habuerit liberorum, quam superstes vir, ut sanximus, semper excludet. (380 iun. 17). 
</P>

<p class=border></P>

<p>
CTh.9.42.8.2 
</P>

<p>
Quod si deportato nec liberi fuerint nec parentes, dextantem fiscus accipiat, sextans ei ad vitae adflictae adminicula reservetur. (380 iun.
17). 
</P>

<p class=border></P>

<p>
CTh.9.42.8.3 
</P>

<p>
Exceptis his, qui crimine fuerint maiestatis adflicti; nam in eo casu solum sextantem iubemus filiis ac nepotibus reservari, his regulis,
quibus supra est constitutum, destantem fisco usurpante: ipsum vero in tam atroci facinore convictum non solum deportatione, sed
egestate puniri conveniet. dat. xv kal. iul. thessalonicae gratiano v et theodosio i aa. conss. (380 iun. 17). 
</P>

<p class=border></P>

<p>
CTh.9.42.9pr. 
</P>

<p>
Idem aaa. eutropio praefecto praetorio. si aliquis supplicio fuerit adflictus, filiis quidem omnium facultatum deferatur prima successio.
nepotes vero ex filia gradus secundus admittat, si tamen nullus suorum fuerit inventus, qui eos antecedat, hereditate in stirpes, non in
capita dividenda. quod aeque observabitur, si erit filius ac nepotes, qui ab intestato successuri defuncto vel ex duodecim tabulis vel per
rescissionem capitis praetorio vocabuntur edicto, emancipatis et filia necessitate collationis adstrictis. progredietur tamen beneficium
etiam ad tertii gradus liberos, si modo ex virili stirpe descendunt, ita dumtaxat, ut sub hoc casu ipsi semissem, semissem fiscus usurpet,
ea distributione partium, quam ius civile disponit. (280 iun. 17). 
</P>

<p class=border></P>

<p>
CTh.9.42.9.1 
</P>

<p>
Quod si supplicio huius modi adflictus comprehensorum graduum liberos non habebit, tum capite secundo pater ac mater in trientem
dumtaxat vocetur, besse ad aerarium publicum transferendo, atque ita, si matri ius fuerit liberorum, partes inter utrumque parentem
sextantibus impleantur, sin deerit, quadrantem pater, unciam mater accipiat. quod si interfectus patrem tantum reliquerit, nihilo setius
vindicatione trientis utatur, item si matrem, dummodo ea ius habeat liberorum. sin autem sola supererit mater, papiae tamen legis
privilegiis destituta neque trino partu fecunditati publicae gratiosa, sextante contenta sit fisco dextantem usurpante. (280 iun. 17). 
</P>

<p class=border></P>

<p>
CTh.9.42.9.2 
</P>

<p>
Tertii capitis haec erit regula, ut secundi quoque gradus parentes, avum scilicet atque aviam paris beneficii foveat sanctio. paternus tamen
hoc casu, non etiam maternus, avus et avia quaerentur, ut quadrantem ex defuncti accipiant bonis ea divisionis lege, quae circa patrem ac
matrem diversis est casibus explicata. (280 iun. 17). 
</P>

<p class=border></P>

<p>
CTh.9.42.9.3 
</P>

<p>
Iungimus tamen capite tertio avo aviaeque fratrem perempti ac sororem, ita ut in capita dividi quadrantem isdem existentibus sanciamus.
ac si cui perempto cum fratre ac sorore manserit consanguinitatis agnatio, sit duodecim tabulis locus ac ius civile praevaleat, ut avus
atque avia, cognatorum gradu invitati, vinci se a legitimis adquiescant. quo quidem casu tres unciae inter sororem ac fratrem aequaliter
dividentur. uterinus autem frater ac soror eodem gradu, quo avus et avia, vocabuntur. sin omnes hae deerint punito necessitudines, fisco
omnia vindicentur. dat. xv kal. iul. thessalonicae gratiano v et theodosio i aa. conss. (280 iun. 17). 
</P>

<p class=border></P>

<p>
CTh.9.42.10 [=brev.9.32.2] 
</P>

<p>
Imppp. grat., valent. et theodos. aaa. postumiano pf. p. ad beneficium legis valentinianae pertineant postumi* quoque puniti patris, ut
bona faciant non caduca. et ne quis partum, qui fuerit, vel suppositum arguat, vel non suppositum mentiatur, si forte eo tempore, quo
maritum severitas rapiet ad poenam (excepto tamen maiestatis reatu, sicut ante praeceptum est), gravidam se uxor adverterit, mittat ad
iudicem, conveniat magistratus, maneat deposita de conceptione testatio, petantur futurae partitudinis testimonia, adhibitisque
custodibus foecunditas pudica servetur. quippe illam fidem solam generis fisco nostro volumus esse potiorem, de cuius minime nativitate
dubitetur. dat. viii. id. april. constantinopoli, merobaude ii. et saturnino coss. 
</P>

<p>
interpretatio. si quicumque* damnatus praegnantem reliquerit uxorem, statim mulier de conceptu suo iudicem vel curiales contestetur,
ut quum pepererit, in bonis damnati postumus*, id est post mortem patris natus succedat 
</P>

<p class=border></P>

<p>
CTh.9.42.11 
</P>

<p>
Imppp. theodosius, arcadius et honorius aaa. rufino praefecto praetorio. si qui pro atrocitate commissi formam eiusmodi sustinebunt, ut
bona eorum proscriptionis nomine vindicata fiscalibus sint socianda corporibus, commemorationem nostrorum nominum in his titulis
nolumus fieri, qui eorum postibus adfigentur, vel his, quorum ius ac proprietas auferetur. officium etenim palatinum decem librarum auri
multae dispendio vexabitur, si hoc deinceps crediderit neglegendum. dat. kal. mai. constantinopoli theodosio a. iii et abundantio v. c.
conss. (393 mai. 1). 
</P>

<p class=border></P>

<p>
CTh.9.42.12 
</P>

<p>
Idem aaa. rufino praefecto praetorio. omnia proscriptorum bona, quae fisco iusserat tatianus adnecti, vel ipsis, qui propriam nuditatem.
vel illis, qui suorum mortem in extrema positi egestate lugent, sine dubitationis obstaculo reddi praecipimus. dat. prid. id. iun.
constantinopoli theodosio a. iii et abundantio v. c. conss. (393 iun. 12). 
</P>

<p class=border></P>

<p>
CTh.9.42.13 
</P>

<p>
Idem aaa. drepanio comiti rerum privatarum. omnia proscriptorum bona, quae fisci nomine singulis quibusque tatianus eripuit, vel ipsis,
qui gladio acerbiorem stilum passi aerumnas suas nuditatemque fleverunt vel eorum filiis ac propinquis, qui cruentas excepere sententias,
restitui mox iubemus, ita ut omnes, qui aliquid ex huiusmodi bonis nostra liberalitate meruerunt, restituere indepta cogantur. dat. prid. id.
iun. constantinopoli theodosio a. iii. et abundantio conss. (393 iun. 12). 
</P>

<p class=border></P>

<p>
CTh.9.42.14 
</P>

<p>
Impp. arcadius et honorius aa. caesario praefecto praetorio. serenitatis nostrae provisione solita commonemus, ut ea, quae rufinus
quondam, cum viveret, quoquo pacto possedit, in eodem statu interim maneant nec quisquam sibi post eius obitum spontaneam
vindicandi tribuat potestatem. nam qui transacto tempore siluit ac rufinum tenere concessit, fiscum quoque nostrum sine praeiudicio
possidere patiatur. hoc edictis propositis per omnes provincias praecipimus divulgari, quo cuncti sciant iacturam se perpessuros
graviorem totiusque rei familiaris periculum, nisi ante praeceptum nostrum manus ab his, quae rufinus vivus possederat, voluerint
abstinere. dat. id. feb. constantinopoli arcadio iiii et honorio iii aa. conss. (396 febr. 13). 
</P>

<p class=border></P>

<p>
CTh.9.42.15 [=brev.9.32.3] 
</P>

<p>
Impp. arcad. et honor. aa. caesario pf. p. si quis posthac stilum, quod absit, proscriptionis exceperit, solus criminis sui solvat poenas:
neminem habeat in bonorum amissione consortem. sit a proscripti mariti sorte uxor aliena, quo (ut assolet) proscripto, uxor proprias,
velut manu iniecta, mox vindicet, aut certe quoquo modo occupatas statim recipiat facultates. dos etiam, non quae aliquoties inaniter
dotalium instrumentorum tenore conscribitur, sed quam se corporaliter tradidisse docuerit, praesentetur. ea etiam, si forte cum proscripti
bonis mixta sunt, non negentur, quae ab innoxio adhuc marito ante nuptias titulo donationis acceperit. sin vero frater, soror, propinquus,
affinis et quicumque* proscripto qualibet sorte sociantur. tam longe enim unusquisque a metu ac poena abesse debet, quam alienus a
crimine est. dat. iii. non. aug. constantinopoli, arcadio iv. et honorio iii. aa. coss. 
</P>

<p>
interpretatio. quicumque* damnari proscribique meruerit, ab eius facultatibus bona uxoria sequestrentur, ita ut et dotem, quam marito
uxor aut eius parentes obtulerunt, et donationem, quam ante nuptias pro coniunctione susceperat, uxor retineat, sibique vindicet a bonis
proscriptae facultatis aliena, quia mariti crimine uxor non potest obligari 
</P>

<p class=border></P>

<p>
CTh.9.42.16 
</P>

<p>
Idem aa. ad peregrinum comitem et procuratorem divinae domus. ex possessionibus gildonis, quae ad nostrum aerarium sunt devolutae,
canonem omnium titulorum ex integro sollemni more imputata cautione solvi praecipimus. dat. kal. decemb. altino theodoro v. c. cons.
(399 dec. 1). 
</P>

<p class=border></P>

<p>
CTh.9.42.17 [=brev.9.32.4] 
</P>

<p>
Iidem aa. studio comiti r. p. ne quis proscriptorum bona vel eorum, qui publicam videntur excepisse sententiam, intra biennium aestimet
postulanda. abstineant facultatibus intra id temporis expetendis, ut aut proprias quis recipiat, si, ut nobis ingenitum est, duriores casus
et tristiorem fortunam imperatoria humanitate molliamus, aut tum demum postulet, quum iam fiscalem potius quam proscriptorum rem
expetisse noscatur. si quis autem petendas proscripti vel deportati intra biennium crediderit facultates, careat fructu liberalitatis
augustae, ita ut nec instruantur huius modi petitiones, nec si temere instructae fuerint et sub specialis beneficii munificentia nostram
provocaverint liberalitatem, habeant aliquas vires indulta. dat. xiv. kal. febr. constantinopoli, vincentio et fravitta coss. 
</P>

<p>
interpretatio. bona eius, qui proscribi meruerit, intra biennium non competantur. si quis vero intra biennium proscripti bona petierit,
quod meruerit, non valebit, quia solita misericordia nostra pietas commoveri et reddere, quae merito commota iussit auferri 
</P>

<p class=border></P>

<p>
CTh.9.42.18 
</P>

<p>
Idem aa. bathanario comiti africae. marcharidus proscriptus plurima rerum penes diversos reliquit, sicut quaestio habita patefecit. ut
quisque igitur aliquid ex eius facultatibus retinet, si intra duos menses spontanea restituat voluntate, sciat se ad veniam pertinere, si quae
susceperat fideliter repraesentet, alioquin patrimonio suo fisco sociato poenam se deportationis noverit subiturum. dat. iii id. iul.
mediolano vincentio et fravitto conss. (401 iul. 13). 
</P>

<p class=border></P>

<p>
CTh.9.42.19 
</P>

<p>
Idem aa. et theodosius a. ursicino comiti sacrarum largitionum. possessiones, quae ex bonis gildonis aut satellitum eius in ius nostrae
serenitatis retentae sunt ab occupatoribus, nostro patrimonio adgregentur, ita ut ab his ex eo tempore, quo indebite retentarunt,
praestationum simplum inferatur. qui si conventi intra kalendas octobres possessiones putaverint retinendas, sciant se ad dupli
restitutionem coartandos et duplos fructus esse reddendos. dat. xii kal. mai. ravennae stilichone ii et anthemio conss. (405 apr. 20). 
</P>

<p class=border></P>

<p>
CTh.9.42.20 
</P>

<p>
Impp. honorius et theodosius aa. theodoro praefecto praetorio. proscriptorum satellitumque fortunas aerario nostro iubemus accedere.
ideoque per agros, per cuncta domicilia titulos nostrae serenitatis adfigi praecipimus. quidquid sane ab eorum procuratoribus ex
praediorum fructibus congregatum est, largitionibus nostris protinus copuletur, ne, si iussa nostra aut dissimulatione neglexerint aut
colludio praetermiserint, supplicium exilii pariter et proscriptionis sustineant. dat. viii kal. octob. mediolano basso et philippo conss.
(408 sept. 24). 
</P>

<p class=border></P>

<p>
CTh.9.42.21 
</P>

<p>
Idem aa. theodoro praefecto praetorio. qui in facultates stilichonis et actus videntur esse versati vel ex isdem facultatibus aliquid
subtraxisse vel aliquid rapuisse, omnifariam reddant. dat. viii kal. novemb. basso et philippo conss. (408 oct. 25). 
</P>

<p class=border></P>

<p>
CTh.9.42.22 
</P>

<p>
Idem aa. theodoro praefecto praetorio. qui suas opes praedoni publico vel eius filio ceterisque satellitibus dederunt vel iure vel corpore,
quibus ille usus est ad omnem ditandam inquietandamque barbariem, his omnem repetendi viam iubemus esse praeclusam. dat. x kal.
decemb. ravennae basso philippo conss. (408 nov. 22). 
</P>

<p class=border></P>

<p>
CTh.9.42.23 
</P>

<p>
Idem aa. palladio praefecto praetorio. post alia. eorum facultates, qui pro criminibus suis meruere puniri, omni penitus competitione
submota fisco nostro iubemus addici, si nullos tamen liberos patrem matremve derelinquunt, quibus damnatorum bona legum servavit
humanitas; scelere maiestatis excepto, cuius atrocitas nihil relinquit heredibus. dat. viii id. iul. ravennae eustathio et agricola conss. (421
iul. 8). 
</P>

<p class=border></P>

<p>
CTh.9.42.24pr. 
</P>

<p>
Impp. theodosius et valentinianus aa. hierio praefecto praetorio. sentiat latro nefarius aut huiusmodi quis professis testatisque sceleribus
involutus ultionem suam non posse tardari. damnato etiam ita proscriptio infligenda est, ut dimidia parte aerario vindicata alia damnati
filiis reservetur. (426 ian. 23). 
</P>

<p class=border></P>

<p>
CTh.9.42.24.1 
</P>

<p>
Decurioni vero, qui hoc incurrerit, si liberos non habeat, succedat curia bonaque universa detineat aut ipsa per se aut suo ordinatura
periculo munera subiturum. sin erit suboles curiali, quam municipales sibi vindicent functiones, integris fortunis fulciatur. si filia vel filiae
fuerint, quod pro certa legis sanctione defixum est, pars dimidia ad eas deveniat facultatum. sin mares curiales fuerint intermixti, dimidia
pars eis curiae nomine deferatur et aliam, quam in commune omnibus tribuit indulgentia principalis, pro virili dividant portione. dat. x
kal. feb. constantinopoli d. n. theodosio xii et valentiniano ii aa. conss. (426 ian. 23). 
</P>

<p class=border></P>

<p>
CTh.9.43.0. [=brev.9.33.0.] De sententiam passis et restitutis et liberis eorum. 
</P>

<p class=border></P>

<p>
CTh.9.43.1pr. [=brev.9.33.1pr.] 
</P>

<p>
Imp. constantinus a. ad maximum pf. u. in quaestione testamenti, quod deportati filius remeante patre fecisset, remotis ulpiani atque
pauli notis, papiniani placet valere sententiam, ut in patris sit filius potestate, cui dignitas ac bona restituta sunt. 
</P>

<p class=border></P>

<p>
CTh.9.43.1.1 [=brev.9.33.1.1] 
</P>

<p>
Ita tamen, ut gesta per filium, cuius consilia legitima aetas firmaverat, rata sint, eodem in potestatem patriam redeunte, ne eorum
rescissio efficiat, quod est maxime absurdum, eodem tempore nec in patris nec in sua quemquam fuisse potestate. 
</P>

<p class=border></P>

<p>
CTh.9.43.1.2 [=brev.9.33.1.2] 
</P>

<p>
Minores enim aetate iure quicquam agere prohibentur. quibus si damnato patre tutor datus est, necesse est, ut ab officio recedat, regresso
eo, quem non solum nomine redire, sed etiam officium suum nulla pravitate corruptum liberis praebere oportet, ut eorum bona tueatur et
augeat. nam si patria potestate ad corrumpendi atque effundendi patrimonii licentiam abutetur, ut furioso ac dementi, item prodigo,
libidinum omnium vitiorumque servo non est eorum pecunia committenda: ab administratione fugiat: neque tutor esse desinat, omniaque
minoris dispendia suis ipse damnis praestet. sententia vero deportationis nullo patrem praeiudicio deminuat. quem si comperta integritas
ut natura, ita officio liberis restituerit, ei gubernacula rerum tradenda sunt, cuius, ad imitationem publici iuris, provisa custodia est. quae
nisi bonis patribus detur, luctuosior erit reditus quam discessus. 
</P>

<p class=border></P>

<p>
CTh.9.43.1.3 [=brev.9.33.1.3] 
</P>

<p>
Ideoque tantum ad restitutionem indulgentia valeat, quantum ad correctionem sententia valuit. utque deportationis ipsum per se nomen
rerum omnium spoliatio est, ita indulgentia reditus bonorum ac dignitatis uno nomine amissorum omnium sit recuperatio. et filii
emancipationem a patribus officiis petant, ut libertatem non damnationis, sed lenitatis paternae testem habeant. dat. xviii. kal. oct.
sirmio, crispo ii. et constantino ii. caess. coss. 
</P>

<p>
interpretatio. si quis pater in exsilium missus filium in maiore aetate reliquerit, quaecumque* de bonis propriis gessit filius, iuxta
sententiam papiniani rata et firma permaneant, nec contra aut testamentum aut transactionem filii reversus pater venire permittitur. sane
quum redierit pater, si filium vivum invenerit, filium in ius suum paterna potestate recipiet. ceterum quod de rebus propriis absente
patre filius gessit, reversus pater revocare non poterit. quicquid vero filii in annis minoribus constituti fecerint, penitus non valebit: qui
tamen si pro aetate vel absentia patris aut tutores aut curatores acceperint, reversus pater filios, repulsis curatoribus vel tutoribus, cum
omni facultate recipiet: ea tamen condicione*, ut rem filiorum ita administret ac regat, ut non solum detrimenta non sentiant, sed studio
patris res et facultas proficiat filiorum. quod si pater aut prodigus aut negligens aut eversor aut libidini deditus esse convincetur, et
filiorum res impie ac dementer vastare ac dilapidare cognoscetur, filii talis patris, tanquam eo mortuo, sub tutore aut curatore consistant:
quia sicut aequum est, ut bonus et utilis pater rem filiorum regendam administrandamque recipiat, ita iniquum est, ut in damnum filiorum
reversus facultates a tutoribus curatoribusve reservatas dementi subversione dilaceret 
</P>

<p class=border></P>

<p>
CTh.9.44.0. De his, qui ad statuas confugiunt 
</P>

<p class=border></P>

<p>
CTh.9.44.1 
</P>

<p>
Imppp. valentinianus, theodosius et arcadius aaa. cynegio praefecto praetorio. eos, qui ad statuas vel evitandi metus vel creandae
invidiae causa confugerint, ante diem decimum neque auferri ab aliquo neque discedere sponte perpetimur; ita tamen, ut, si certas
habuerint causas, quibus confugere ad imperatoria simulacra debuerint, iure ac legibus vindicentur; sin vero proditi fuerint artibus suis
invidiam inimicis creare voluisse, ultrix in eos sententia proferatur. dat. prid. non. iul. constantinopoli honorio n. p. et evodio v. c. conss.
(386 iul. 6). 
</P>

<p class=border></P>

<p>
CTh.9.45.0. De his, qui ad ecclesias confugiunt 
</P>

<p class=border></P>

<p>
CTh.9.45.1 
</P>

<p>
Imppp. theodosius, arcadius et honorius aaa. romulo comiti sacrarum largitionum. publicos debitores, si confugiendum ad ecclesias
crediderint, aut ilico extrahi de latebris oportebit aut pro his ipsos, qui eos occultare probantur, episcopos exigi. sciat igitur praecellens
auctoritas tua neminem debitorum posthac a clericis defendendum aut per eos eius, quem defendendum esse crediderint, debitum esse
solvendum. dat. xv kal. nov. constantinopoli arcadio a. ii et rufino conss. (392 oct. 18). 
</P>

<p class=border></P>

<p>
CTh.9.45.2 
</P>

<p>
Impp. arcadius et honorius aa. archelao praefecto augustali. iudaei, qui reatu aliquo vel debitis fatigati simulant se christianae legi velle
coniungi, ut ad ecclesias confugientes vitare possint crimina vel pondera debitorum, arceantur nec ante suscipiantur, quam debita
universa reddiderint vel fuerint innocentia demonstrata purgati. dat. xv kal. iul. constantinopoli caesario et attico conss. (397 iun. 17). 
</P>

<p class=border></P>

<p>
CTh.9.45.3 
</P>

<p>
Idem aa. eutychiano praefecto praetorio. si quis in posterum servus ancilla, curialis, debitor publicus, procurator, murilegulus, quilibet
postremo publicis privatisve rationibus involutus ad ecclesiam confugiens vel clericus ordinatus vel quocumque modo a clericis fuerit
defensatus nec statim conventione praemissa pristinae condicioni reddatur, decuriones quidem et omnes, quos solita ad debitum munus
functio vocat, vigore et sollertia iudicantum ad pristinam sortem velut manu mox iniecta revocentur: quibus ulterius legem prodesse non
patimur, quae cessione patrimonii subsecuta decuriones esse clericos non vetabat. sed etiam hi, quos oeconomos vocant, hoc est qui
ecclesiasticas consuerunt tractare rationes, ad eam debiti vel publici vel privati redhibitionem amota dilatione cogantur, in qua eos
obnoxios esse constiterit, quos clerici defensandos receperint nec mox crediderint exhibendos. et cetera. dat. vi kal. aug. mnizo honorio a.
iiii et eutychiano conss. (398 iun. 27). 
</P>

<p class=border></P>

<p>
CTh.9.45.4pr. [=brev.9.34.1pr.] 
</P>

<p>
Impp. theodos. et valent. aa. antiocho pf. p. pateant summi dei templa timentibus; nec sola altaria et oratorium templi circumiectum,
quod ecclesias quadripertito intrinsecus parietum septo concludit, ad tuitionem confugientium sancimus esse proposita, sed usque ad
extremas fores ecclesiae, quas oratum gestiens populus primas ingreditur, confugientibus aram salutis esse praecipimus, ut inter
templum, quod parietum descripsimus cinctu, et post loca publica ianuas primas ecclesiae quicquid fuerit interiacens, sive in cellulis sive
in domibus, hortulis, balneis, areis atque porticibus, confugas interioris templi vice tueatur. nec in extrahendos eos conetur quisquam
sacrilegas manus immittere, ne qui hoc ausus sit, quum discrimen suum videat, ad expetendam opem ipse quoque confugiat. hanc autem
spatii latitudinem ideo indulgemus, ne in ipso dei templo et sacrosanctis altaribus confugientium quemquam manere vel vescere, cubare
vel pernoctare liceat: ipsis hoc clericis religionis causa vetantibus, ipsis, qui confugiunt, pietatis ratione servantibus. 
</P>

<p class=border></P>

<p>
CTh.9.45.4.1 [=brev.9.34.1.1] 
</P>

<p>
Arma quoque in quovis telo, ferro vel specie eos, qui confugiunt, minime intra ecclesias habere praecipimus, quae non modo a summi dei
templis ac divinis altaribus prohibentur, sed etiam cellulis, domibus, hortulis, balneis, areis atque porticibus. 
</P>

<p class=border></P>

<p>
CTh.9.45.4.2 [=brev.9.34.1.2] 
</P>

<p>
Proinde hi, qui sine armis ad sanctissimum dei templum aut ad sacrosanctum altare sive usquam gentium sive in hac alma urbe
confugiunt, somnum intra templum sive ipsum altare vel omnino cibum capere absque aliqua eorum iniuria ab ipsis clericis arceantur,
designantibus spatia, quae in ecclesiasticis septis eorum tuitioni sufficiant, ac docentibus, capitalem poenam esse propositam, si qui eos
conentur invadere. quibus si perfuga non annuit, neque consentit, praeferenda humanitati religio est et a divinis ad loca, quae diximus,
turbanda temeritas. 
</P>

<p class=border></P>

<p>
CTh.9.45.4.3 [=brev.9.34.1.3] 
</P>

<p>
Hos vero, qui templa cum armis ingredi audent, ne hoc faciant, praemonemus; dein si telis cincti quovis ecclesiae loco vel ad templi septa
vel circa vel extra sint, statim eos, ut arma deponant, auctoritate episcopi a solis clericis severius conveniri praecipimus, data eis fiducia,
quod religionis nomine melius quam armorum praesidio muniantur. sed si ecclesiae voce moniti, post tot tantorumque denuntiationes,
noluerint arma relinquere, iam, clementiae nostrae apud deum et episcoporum causa purgata, armatis, si ita res exegerit, intromissis,
trahendos se abstrahendosque esse cognoscant et omnibus casibus esse subdendos. sed neque episcopo inconsulto, nec sine nostra sive
iudicum in hac alma urbe vel ubicumque* iussione armatum quemquam ab ecclesiis abstrahi oportebit, ne, si multis passim hoc liceat,
confusio generetur. dat. x. kal. april. constantinopoli, antiocho v. c. cos. et qui fuerit nuntiatus. 
</P>

<p>
interpretatio. ecclesiae ac loca deo dicata reos, qui ibidem compulsi timore confugerint, ita tueantur, ut nulli locis sanctis ad direptionem
reorum vim ac manus afferre praesumant: sed quicquid spatii vel in porticibus vel in atriis vel in domibus vel in areis ad ecclesiam
adiacentibus pertinet, velut interiora templi praecipimus custodiri, ut reos timoris necessitas non constringat circa altaria manere et loca
veneratione digna polluere. sane si qui ad loca sancta confugerint, arma si qua secum portaverint, mox deponant, nec se existiment magis
armorum praesidio quam sanctorum locorum veneratione defendi. quod si deponere arma noluerint et sacerdoti vel clericis non
crediderint, sciant se armatorum viribus extrahendos. si vero extrahere de locis sanctis quemlibet reum quacumque* ratione quis
tentaverit, noverit se capitali supplicio esse damnandum 
</P>

<p class=border></P>

<p>
CTh.9.45.5 
</P>

<p>
Idem aa. hierio praefecto praetorio. super confugientibus ad sanctae religionis altaria sanctionem in perpetuum valituram credidimus
promulgandam, ut, si quidem servus cuiusquam ecclesiam altariave loci tantum veneratione confisus sine ullo telo petierit, is non plus
uno die ibidem dimittatur, quin domino eius vel cuius metu poenam imminentem visus est declinasse, a clericis quorum interest
nuntietur. isque eum impertita indulgentia peccatorum, ut nullis residentibus iracundiae menti reliquiis, in honorem loci et eius respectu,
ad cuius auxilium convolavit, abducat. quod si armatus nullis hoc suspicantibus inopinus irruerit, exinde protinus abstrahatur vel certe
continuo domino vel ei, unde eum tam furiosa formido proripuit, indicetur eique mox abstrahendi copia non negetur. sed si armorum
fiducia resistendi animos insania impellente conceperit, abripiendi extrahendique eum domino, quibus potest id efficere viribus,
concedatur. quod si illum etiam confici in concertatione pugnaque contigerit, nulla erit eius noxa nec conflandae criminationis relinquetur
occasio, si is, qui ex statu servili in hostilis et homicidae condicionem transivit, occisus sit. quod si quae tam sunt utiliter constituta
eorum, qui huic rei pro suo praeficiuntur officio, aut neglegentia aut coniventia vel aliqua ratione fuerint dapravata, animadversio iusta
non deerit, ut sub episcopalis diiudicationis arbitrio loco eo, quem tueri nequivere, submoti et reiecti in ordinem plebeiorum motum
iudiciarii vigoris excipiant. dat. v kal. april. constantinopoli valerio cons. et qui fuerit nuntiatus. (432 mart. 28). 
</P>

<p class=border></P>

<p>
<table border=0 cellspacing=15 cellpadding=0 align=CENTER>
<tr>
	<td><a href="/theodosius.html">Theodosian Code</A>
	<td><a href="/ius.html">Ius Romanum</A>
	<td><a href="/index.html">The Latin Library</A>
	<td><a href="/classics.html">The Classics Page</A>
</TABLE>
</p>
</BODY></HTML>