<html>
	<head>
		<title>
			Propertius Book III
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>SEXTI PROPERTI ELEGIARVM LIBER TERTIVS
</p>

<p class=smallborder></P>

<p class=margin>
<a href="#1">1</a> <a href="#2">2</a> <a href="#3">3</a> <a href="#4">4</a> <a href="#5">5</a> <a href="#6">6</a> <a href="#7">7</a> <a href="#8">8</a> <a href="#9">9</a> <a href="#10">10</a> <a href="#11">11</a> <a href="#12">12</a> <a href="#13">13</a> <a href="#13b">13b</a> <a href="#14">14</a> <a href="#15">15</a> <a href="#16">16</a> <a href="#17">17</a> <a href="#18">18</a> <a href="#19">19</a> <a href="#20">20</a> <a href="#21">21</a> <a href="#22a">22</a>  <a href="#23">23</a> <a href="#24">24</a> <a href="#25">25</a>
</P>

<p class=smallborder></P>

<p>
<a name="1"></a><b>I</B>
</p>

<p>
Callimachi Manes et Coi sacra Philitae,<br>
&nbsp;&nbsp;&nbsp;&nbsp;in vestrum, quaeso, me sinite ire nemus.<br>
primus ego ingredior puro de fonte sacerdos<br>
&nbsp;&nbsp;&nbsp;&nbsp;Itala per Graios orgia ferre choros.<br>
dicite, quo pariter carmen tenuastis in antro<br>
&nbsp;&nbsp;&nbsp;&nbsp;quove pede ingressi? quamve bibistis aquam?<br>
ah valeat, Phoebum quicumque moratur in armis!<br>
&nbsp;&nbsp;&nbsp;&nbsp;exactus tenui pumice versus eat,<br>
quo me Fama levat terra sublimis, et a me<br>
&nbsp;&nbsp;&nbsp;&nbsp;nata coronatis Musa triumphat equis,<br>
et mecum in curru parvi vectantur Amores,<br>
&nbsp;&nbsp;&nbsp;&nbsp;scriptorumque meas turba secuta rotas.<br>
quid frustra immissis mecum certatis habenis?<br>
&nbsp;&nbsp;&nbsp;&nbsp;non datur ad Musas currere lata via.<br>
multi, Roma, tuas laudes annalibus addent,<br>
&nbsp;&nbsp;&nbsp;&nbsp;qui finem imperii Bactra futura canent.<br>
sed, quod pace legas, opus hoc de monte Sororum<br>
&nbsp;&nbsp;&nbsp;&nbsp;detulit intacta pagina nostra via.<br>
mollia, Pegasides, date vestro serta poetae:<br>
&nbsp;&nbsp;&nbsp;&nbsp;non faciet capiti dura corona meo.<br>
at mihi quod vivo detraxerit invida turba,<br>
&nbsp;&nbsp;&nbsp;&nbsp;post obitum duplici faenore reddet Honos;<br>
omnia post obitum fingit maiora vetustas:<br>
&nbsp;&nbsp;&nbsp;&nbsp;maius ab exsequiis nomen in ora venit.<br>
nam quis equo pulsas abiegno nosceret arces,<br>
&nbsp;&nbsp;&nbsp;&nbsp;fluminaque Haemonio comminus isse viro,<br>
Idaeum Simoenta Iovis cum prole Scamandro,<br>
&nbsp;&nbsp;&nbsp;&nbsp;Hectora per campos ter maculasse rotas?<br>
Deiphobumque Helenumque et Pulydamantis in armis<br>
&nbsp;&nbsp;&nbsp;&nbsp;qualemcumque Parim vix sua nosset humus.<br>
exiguo sermone fores nunc, Ilion, et tu<br>
&nbsp;&nbsp;&nbsp;&nbsp;Troia bis Oetaei numine capta dei.<br>
nec non ille tui casus memorator Homerus<br>
&nbsp;&nbsp;&nbsp;&nbsp;posteritate suum crescere sensit opus;<br>
meque inter seros laudabit Roma nepotes:<br>
&nbsp;&nbsp;&nbsp;&nbsp;illum post cineres auguror ipse diem.<br>
ne mea contempto lapis indicet ossa sepulcro<br>
&nbsp;&nbsp;&nbsp;&nbsp;provisumst Lycio vota probante deo.
</p>

<p class=shortborder></p>

<p>
<a name="2"></a><b>II	</B>
</p>

<p>
Carminis interea nostri redeamus in orbem,<br>
&nbsp;&nbsp;&nbsp;&nbsp;gaudeat ut solito tacta puella sono.<br>
Orphea delenisse feras et concita dicunt<br>
&nbsp;&nbsp;&nbsp;&nbsp;flumina Threicia sustinuisse lyra;<br>
saxa Cithaeronis Thebanam agitata per artem<br>
&nbsp;&nbsp;&nbsp;&nbsp;sponte sua in muri membra coisse ferunt;<br>
quin etiam, Polypheme, fera Galatea sub Aetna<br>
&nbsp;&nbsp;&nbsp;&nbsp;ad tua rorantis carmina flexit equos:<br>
miremur, nobis et Baccho et Apolline dextro,<br>
&nbsp;&nbsp;&nbsp;&nbsp;turba puellarum si mea verba colit?<br>
quod non Taenariis domus est mihi fulta columnis,<br>
&nbsp;&nbsp;&nbsp;&nbsp;nec camera auratas inter eburna trabes,<br>
nec mea Phaeacas aequant pomaria silvas,<br>
&nbsp;&nbsp;&nbsp;&nbsp; non operosa rigat Marcius antra liquor;<br>
at Musae comites et carmina cara legenti,<br>
&nbsp;&nbsp;&nbsp;&nbsp;nec defessa choris Calliopea meis.<br>
fortunata, meo si qua's celebrata libello!<br>
&nbsp;&nbsp;&nbsp;&nbsp;carmina erunt formae tot monumenta tuae.<br>
nam neque pyramidum sumptus ad sidera ducti,<br>
&nbsp;&nbsp;&nbsp;&nbsp;nec Iovis Elei caelum imitata domus,<br>
nec Mausolei dives fortuna sepulcri<br>
&nbsp;&nbsp;&nbsp;&nbsp;mortis ab extrema condicione vacant.<br>
aut illis flamma aut imber subducet honores,<br>
&nbsp;&nbsp;&nbsp;&nbsp;annorum aut tacito pondere victa ruent.<br>
at non ingenio quaesitum nomen ab aevo<br>
&nbsp;&nbsp;&nbsp;&nbsp;excidet: ingenio stat sine morte decus.
</p>

<p class=shortborder></p>

<p>
<a name="3"></a><b>III</B>
</p>

<p>
Visus eram molli recubans Heliconis in umbra,<br>
&nbsp;&nbsp;&nbsp;&nbsp;Bellerophontei qua fluit umor equi,<br>
reges, Alba, tuos et regum facta tuorum,<br>
&nbsp;&nbsp;&nbsp;&nbsp;tantum operis, nervis hiscere posse meis;<br>
parvaque iam magnis admoram fontibus ora<br>
&nbsp;&nbsp;&nbsp;&nbsp;(unde pater sitiens Ennius ante bibit,<br>
et cecinit Curios fratres et Horatia pila,<br>
&nbsp;&nbsp;&nbsp;&nbsp;regiaque Aemilia vecta tropaea rate,<br>
victricisque moras Fabii pugnamque sinistram<br>
&nbsp;&nbsp;&nbsp;&nbsp;Cannensem et versos ad pia vota deos,<br>
Hannibalemque Lares Romana sede fugantis,<br>
&nbsp;&nbsp;&nbsp;&nbsp;anseris et tutum voce fuisse Iovem),<br>
cum me Castalia speculans ex arbore Phoebus<br>
&nbsp;&nbsp;&nbsp;&nbsp;sic ait aurata nixus ad antra lyra:<br>
'quid tibi cum tali, demens, est flumine? quis te<br>
&nbsp;&nbsp;&nbsp;&nbsp;carminis heroi tangere iussit opus?<br>
non hinc ulla tibi sperandast fama, Properti:<br>
&nbsp;&nbsp;&nbsp;&nbsp;mollia sunt parvis prata terenda rotis;<br>
ut tuus in scamno iactetur saepe libellus,<br>
&nbsp;&nbsp;&nbsp;&nbsp;quem legat exspectans sola puella virum.<br>
cur tua praescriptos evectast pagina gyros?<br>
&nbsp;&nbsp;&nbsp;&nbsp;non est ingenii cumba gravanda tui.<br>
alter remus aquas alter tibi radat harenas,<br>
&nbsp;&nbsp;&nbsp;&nbsp;tutus eris: medio maxima turba marist.'<br>
dixerat, et plectro sedem mihi monstrat eburno,<br>
&nbsp;&nbsp;&nbsp;&nbsp;quo nova muscoso semita facta solost.<br>
hic erat affixis viridis spelunca lapillis,<br>
&nbsp;&nbsp;&nbsp;&nbsp;pendebantque cavis tympana pumicibus,<br>
orgia Musarum et Sileni patris imago<br>
&nbsp;&nbsp;&nbsp;&nbsp;fictilis et calami, Pan Tegeaee, tui;<br>
et Veneris dominae volucres, mea turba, columbae<br>
&nbsp;&nbsp;&nbsp;&nbsp;tingunt Gorgoneo punica rostra lacu;<br>
diversaeque novem sortitae iura Puellae<br>
&nbsp;&nbsp;&nbsp;&nbsp;exercent teneras in sua dona manus:<br>
haec hederas legit in thyrsos, haec carmina nervis<br>
&nbsp;&nbsp;&nbsp;&nbsp;aptat, at illa manu texit utraque rosam.<br>
e quarum numero me contigit una dearum<br>
&nbsp;&nbsp;&nbsp;&nbsp;(ut reor a facie, Calliopea fuit):<br>
'contentus niveis semper vectabere cycnis,<br>
&nbsp;&nbsp;&nbsp;&nbsp;nec te fortis equi ducet ad arma sonus.<br>
nil tibi sit rauco praeconia classica cornu<br>
&nbsp;&nbsp;&nbsp;&nbsp; flare, nec Aonium tingere Marte nemus;<br>
aut quibus in campis Mariano proelia signo<br>
&nbsp;&nbsp;&nbsp;&nbsp;stent et Teutonicas Roma refringat opes,<br>
barbarus aut Suebo perfusus sanguine Rhenus<br>
&nbsp;&nbsp;&nbsp;&nbsp;saucia maerenti corpora vectet aqua.<br>
quippe coronatos alienum ad limen amantes<br>
&nbsp;&nbsp;&nbsp;&nbsp;nocturnaeque canes ebria signa morae,<br>
ut per te clausas sciat excantare puellas,<br>
&nbsp;&nbsp;&nbsp;&nbsp;qui volet austeros arte ferire viros.'<br>
talia Calliope, lymphisque a fonte petitis<br>
&nbsp;&nbsp;&nbsp;&nbsp;ora Philitea nostra rigavit aqua.
</p>

<p class=shortborder></p>

<p>
<a name="4"></a><b>IV</B>
</p>

<p>
Arma deus Caesar dites meditatur ad Indos,<br>
&nbsp;&nbsp;&nbsp;&nbsp;et freta gemmiferi findere classe maris.<br>
magna, Quiris, merces: parat ultima terra triumphos;<br>
&nbsp;&nbsp;&nbsp;&nbsp;Tigris et Euphrates sub tua iura fluent;<br>
sera, sed Ausoniis veniet provincia virgis;<br>
&nbsp;&nbsp;&nbsp;&nbsp;assuescent Latio Partha tropaea Iovi.<br>
ite agite, expertae bello, date lintea, prorae,<br>
&nbsp;&nbsp;&nbsp;&nbsp;et solitum, armigeri, ducite munus, equi!<br>
omina fausta cano. Crassos clademque piate!<br>
&nbsp;&nbsp;&nbsp;&nbsp;ite et Romanae consulite historiae!<br>
Mars pater, et sacrae fatalia lumina Vestae,<br>
&nbsp;&nbsp;&nbsp;&nbsp;ante meos obitus sit precor illa dies,<br>
qua videam spoliis oneratos Caesaris axes,<br>
&nbsp;&nbsp;&nbsp;&nbsp;et subter captos arma sedere duces,<br>
tela fugacis equi et bracati militis arcus,<br>
&nbsp;&nbsp;&nbsp;&nbsp;ad vulgi plausus saepe resistere equos,<br>
inque sinu carae nixus spectare puellae<br>
&nbsp;&nbsp;&nbsp;&nbsp;incipiam et titulis oppida capta legam!<br>
ipsa tuam serva prolem, Venus: hoc sit in aevum,<br>
&nbsp;&nbsp;&nbsp;&nbsp;cernis ab Aenea quod superesse caput.<br>
praeda sit haec illis, quorum meruere labores:<br>
&nbsp;&nbsp;&nbsp;&nbsp;me sat erit Sacra plaudere posse Via.
</p>

<p class=shortborder></p>

<p>
<a name="5"></a><b>V</B>
</p>

<p>
Pacis Amor deus est, pacem veneramur amantes:<br>
&nbsp;&nbsp;&nbsp;&nbsp;sat mihi cum domina proelia dura mea.<br>
nec mihi mille iugis Campania pinguis aratur,<br>
&nbsp;&nbsp;&nbsp;&nbsp;nec bibit e gemma divite nostra sitis,<br>
nec tamen inviso pectus mihi carpitur auro,<br>
&nbsp;&nbsp;&nbsp;&nbsp;nec mixta aera paro clade, Corinthe, tua.<br>
o prima infelix fingenti terra Prometheo!<br>
&nbsp;&nbsp;&nbsp;&nbsp;ille parum caute pectoris egit opus.<br>
corpora disponens mentem non vidit in arto:<br>
&nbsp;&nbsp;&nbsp;&nbsp;recta animi primum debuit esse via.<br>
nunc maris in tantum vento iactamur, et hostem<br>
&nbsp;&nbsp;&nbsp;&nbsp;quaerimus, atque armis nectimus arma nova.<br>
haud ullas portabis opes Acherontis ad undas:<br>
&nbsp;&nbsp;&nbsp;&nbsp;nudus in inferna, stulte, vehere rate.<br>
victor cum victo pariter miscetur in umbris:<br>
&nbsp;&nbsp;&nbsp;&nbsp;consule cum Mario, capte Iugurtha, sedes.<br>
Lydus Dulichio non distat Croesus ab Iro:<br>
&nbsp;&nbsp;&nbsp;&nbsp;optima mors, carpta quae venit ante die.<br>
me iuvat in prima coluisse Helicona iuventa<br>
&nbsp;&nbsp;&nbsp;&nbsp;Musarumque choris implicuisse manus;<br>
me iuvat et multo mentem vincire Lyaeo,<br>
&nbsp;&nbsp;&nbsp;&nbsp;et caput in verna semper habere rosa.<br>
atque ubi iam Venerem gravis interceperit aetas,<br>
&nbsp;&nbsp;&nbsp;&nbsp;sparserit et nigras alba senecta comas,<br>
tum mihi naturae libeat perdiscere mores,<br>
&nbsp;&nbsp;&nbsp;&nbsp;quis deus hanc mundi temperet arte domum,<br>
qua venit exoriens, qua deficit, unde coactis<br>
&nbsp;&nbsp;&nbsp;&nbsp;cornibus in plenum menstrua luna redit,<br>
unde salo superant venti, quid flamine captet<br>
&nbsp;&nbsp;&nbsp;&nbsp;Eurus, et in nubes unde perennis aqua;<br>
sit ventura dies mundi quae subruat arces,<br>
&nbsp;&nbsp;&nbsp;&nbsp;purpureus pluvias cur bibit arcus aquas,<br>
aut cur Perrhaebi tremuere cacumina Pindi,<br>
&nbsp;&nbsp;&nbsp;&nbsp;solis et atratis luxerit orbis equis,<br>
cur serus versare boves et plaustra Bootes,<br>
&nbsp;&nbsp;&nbsp;&nbsp;Pleiadum spisso cur coit igne chorus,<br>
curve suos fines altum non exeat aequor,<br>
&nbsp;&nbsp;&nbsp;&nbsp;plenus et in partes quattuor annus eat;<br>
sub terris sint iura deum et tormenta reorum,<br>
&nbsp;&nbsp;&nbsp;&nbsp;num rota, num scopuli, num sitis inter aquas,<br>
aut Alcmaeoniae furiae aut ieiunia Phinei,<br>
&nbsp;&nbsp;&nbsp;&nbsp;Tisiphones atro si furit angue caput,<br>
num tribus infernum custodit faucibus antrum<br>
&nbsp;&nbsp;&nbsp;&nbsp;Cerberus, et Tityo iugera pauca novem,<br>
an ficta in miseras descendit fabula gentes,<br>
&nbsp;&nbsp;&nbsp;&nbsp;et timor haud ultra quam rogus esse potest.<br>
exitus hic vitae superet mihi: vos, quibus arma<br>
&nbsp;&nbsp;&nbsp;&nbsp;grata magis, Crassi signa referte domum.
</p>

<p class=shortborder></p>

<p>
<a name="6"></a><b>VI</B>
</p>

<p>
Dic mihi de nostra quae sensti vera puella:<br>
&nbsp;&nbsp;&nbsp;&nbsp;sic tibi sint dominae, Lygdame, dempta iuga.<br>
omnis enim debet sine vano nuntius esse,<br>
&nbsp;&nbsp;&nbsp;&nbsp;maioremque metu servus habere fidem.<br>
nunc mihi, si qua tenes, ab origine dicere prima<br>
&nbsp;&nbsp;&nbsp;&nbsp;incipe: suspensis auribus ista bibam.<br>
num me laetitia tumefactum fallis inani,<br>
&nbsp;&nbsp;&nbsp;&nbsp;haec referens, quae me credere velle putas?<br>
sicin eram incomptis vidisti flere capillis?<br>
&nbsp;&nbsp;&nbsp;&nbsp;illius ex oculis multa cadebat aqua?<br>
nec speculum in strato vidisti, Lygdame, lecto,<br>
&nbsp;&nbsp;&nbsp;&nbsp;scriniaque ad lecti clausa iacere pedes,<br>
ac maestam teneris vestem pendere lacertis?<br>
&nbsp;&nbsp;&nbsp;&nbsp;ornabat niveas nullane gemma manus?<br>
tristis erat domus, et tristes sua pensa ministrae<br>
&nbsp;&nbsp;&nbsp;&nbsp;carpebant, medio nebat et ipsa loco,<br>
umidaque impressa siccabat lumina lana,<br>
&nbsp;&nbsp;&nbsp;&nbsp;rettulit et querulo iurgia nostra sono?<br>
'haec te teste mihi promissast, Lygdame, merces?<br>
&nbsp;&nbsp;&nbsp;&nbsp;est poena et servo rumpere teste fidem.<br>
ille potest nullo miseram me linquere facto,<br>
&nbsp;&nbsp;&nbsp;&nbsp;et qualem nolo dicere habere domi?<br>
gaudet me vacuo solam tabescere lecto?<br>
&nbsp;&nbsp;&nbsp;&nbsp;si placet, insultet, Lygdame, morte mea.<br>
non me moribus illa, sed herbis improba vicit<br>
&nbsp;&nbsp;&nbsp;&nbsp;staminea rhombi ducitur ille rota.<br>
 illum turgentis sanie portenta rubetae<br>
&nbsp;&nbsp;&nbsp;&nbsp;et lecta exsuctis anguibus ossa trahunt,<br>
et strigis inventae per busta iacentia plumae,<br>
&nbsp;&nbsp;&nbsp;&nbsp;cinctaque funesto lanea vitta toro.<br>
si non vana canunt mea somnia, Lygdame, testor,<br>
&nbsp;&nbsp;&nbsp;&nbsp;poena erit ante meos sera sed ampla pedes;<br>
putris et in vacuo texetur aranea lecto:<br>
&nbsp;&nbsp;&nbsp;&nbsp;noctibus illorum dormiet ipsa Venus.'<br>
quae tibi si veris animis est questa puella,<br>
&nbsp;&nbsp;&nbsp;&nbsp;hac eadem rursus, Lygdame, curre via,<br>
et mea cum multis lacrimis mandata reporta,<br>
&nbsp;&nbsp;&nbsp;&nbsp;iram, non fraudes esse in amore meo,<br>
me quoque consimili impositum torquerier igni:<br>
&nbsp;&nbsp;&nbsp;&nbsp;iurabo bis sex integer esse dies.<br>
quod mihi si e tanto felix concordia bello<br>
&nbsp;&nbsp;&nbsp;&nbsp;exstiterit, per me, Lygdame, liber eris.
</p>

<p class=shortborder></p>

<p>
<a name="7"></a><b>VII</B>
</p>

<p>
Ergo sollicitae tu causa, pecunia, vitae!<br>
&nbsp;&nbsp;&nbsp;&nbsp;per te immaturum mortis adimus iter;<br>
tu vitiis hominum crudelia pabula praebes;<br>
&nbsp;&nbsp;&nbsp;&nbsp;semina curarum de capite orta tuo.<br>
tu Paetum ad Pharios tendentem lintea portus<br>
&nbsp;&nbsp;&nbsp;&nbsp;obruis insano terque quaterque mari.<br>
nam dum te sequitur, primo miser excidit aevo<br>
&nbsp;&nbsp;&nbsp;&nbsp;et nova longinquis piscibus esca natat.<br>
quod si contentus patrio bove verteret agros,<br>
&nbsp;&nbsp;&nbsp;&nbsp;verbaque duxisset pondus habere mea,<br>
viveret ante suos dulcis conviva Penates,<br>
&nbsp;&nbsp;&nbsp;&nbsp;pauper, at in terra nil nisi fleret opes.<br>
noluit hoc Paetus, stridorem audire procellae<br>
&nbsp;&nbsp;&nbsp;&nbsp;et duro teneras laedere fune manus,<br>
sed thyio thalamo aut Oricia terebintho<br>
&nbsp;&nbsp;&nbsp;&nbsp;effultum pluma versicolore caput.<br>
hunc parvo ferri vidit nox improba ligno,<br>
&nbsp;&nbsp;&nbsp;&nbsp;et miser invisam traxit hiatus aquam;<br>
huic fluctus vivo radicitus abstulit ungues:<br>
&nbsp;&nbsp;&nbsp;&nbsp;Paetus ut occideret, tot coiere mala.<br>
flens tamen extremis dedit haec mandata querelis<br>
&nbsp;&nbsp;&nbsp;&nbsp;cum moribunda niger clauderet ora liquor:<br>
'di maris Aegaei quos sunt penes aequora, venti,<br>
&nbsp;&nbsp;&nbsp;&nbsp;et quaecumque meum degravat unda caput,<br>
quo rapitis miseros primae lanuginis annos?<br>
&nbsp;&nbsp;&nbsp;&nbsp;attulimus longas in freta vestra comas.<br>
ah miser alcyonum scopulis affligar acutis!<br>
&nbsp;&nbsp;&nbsp;&nbsp;in me caeruleo fuscina sumpta deost.<br>
at saltem Italiae regionibus evehat aestus:<br>
&nbsp;&nbsp;&nbsp;&nbsp;hoc de me sat erit si modo matris erit.'<br>
subtrahit haec fantem torta vertigine fluctus;<br>
&nbsp;&nbsp;&nbsp;&nbsp;ultima quae Paeto voxque diesque fuit.<br>
Paete, quid aetatem numeras? quid cara natanti<br>
&nbsp;&nbsp;&nbsp;&nbsp;mater in ore tibist? non habet unda deos.<br>
et mater non iusta piae dare debita terrae<br>
&nbsp;&nbsp;&nbsp;&nbsp;nec pote cognatos inter humare rogos,<br>
sed tua nunc volucres astant super ossa marinae,<br>
&nbsp;&nbsp;&nbsp;&nbsp;nunc tibi pro tumulo Carpathium omne marest.<br>
 infelix Aquilo, raptae timor Orithyiae,<br>
&nbsp;&nbsp;&nbsp;&nbsp;quae spolia ex illo tanta fuere tibi?<br>
aut quidnam fracta gaudes, Neptune, carina?<br>
&nbsp;&nbsp;&nbsp;&nbsp;portabat sanctos alveus ille viros.<br>
o centum aequoreae Nereo genitore puellae,<br>
&nbsp;&nbsp;&nbsp;&nbsp;et tu, materno tacta dolore, Theti;<br>
vos decuit lasso supponere bracchia mento:<br>
&nbsp;&nbsp;&nbsp;&nbsp;non poterat vestras ille gravare manus.<br>
reddite corpus, aquae! positast in gurgite vita;<br>
&nbsp;&nbsp;&nbsp;&nbsp;Paetum sponte tua, vilis harena, tegas;<br>
et quotiens Paeti transibit nauta sepulcrum,<br>
&nbsp;&nbsp;&nbsp;&nbsp;dicat 'et audaci tu timor esse potes.'<br>
ite, rates curvate et leti texite causas:<br>
&nbsp;&nbsp;&nbsp;&nbsp;ista per humanas mors venit acta manus.<br>
terra parum fuerat fatis, adiecimus undas:<br>
&nbsp;&nbsp;&nbsp;&nbsp;fortunae miseras auximus arte vias.<br>
ancora te teneat, quem non tenuere penates?<br>
&nbsp;&nbsp;&nbsp;&nbsp;quid meritum dicas, cui sua terra parumst?<br>
ventorumst, quodcumque paras: haud ulla carina<br>
&nbsp;&nbsp;&nbsp;&nbsp;consenuit, fallit portus et ipse fidem.<br>
nam tibi nocturnis ad saxa ligata procellis<br>
&nbsp;&nbsp;&nbsp;&nbsp;omnia detrito vincula fune cadunt.<br>
sunt Agamemnonias testantia litora curas,<br>
&nbsp;&nbsp;&nbsp;&nbsp;quae notat Argynni poena Athamantiadae.<br>
[hoc iuvene amisso classem non solvit Atrides,<br>
&nbsp;&nbsp;&nbsp;&nbsp;pro qua mactatast Iphigenia mora.]<br>
natura insidians pontum substravit avaris:<br>
&nbsp;&nbsp;&nbsp;&nbsp;ut tibi succedat, vix semel esse potest.<br>
saxa triumphalis fregere Capherea puppes,<br>
&nbsp;&nbsp;&nbsp;&nbsp;naufraga cum vasto Graecia tracta salost.<br>
paulatim socium iacturam flevit Ulixes,<br>
&nbsp;&nbsp;&nbsp;&nbsp;in mare cui soliti non valuere doli.<br>
at tu, saeve Aquilo, numquam mea vela videbis:<br>
&nbsp;&nbsp;&nbsp;&nbsp;ante fores dominae condar oportet iners.
</p>

<p class=shortborder></p>

<p>
<a name="8"></a><b>VIII</B>
</p>

<p>
Dulcis ad hesternas fuerat mihi rixa lucernas<br>
&nbsp;&nbsp;&nbsp;&nbsp;vocis et insanae tot maledicta tuae.<br>
tu vero nostros audax invade capillos<br>
&nbsp;&nbsp;&nbsp;&nbsp;et mea formosis unguibus ora nota,<br>
tu minitare oculos subiecta exurere flamma,<br>
&nbsp;&nbsp;&nbsp;&nbsp;fac mea rescisso pectora nuda sinu!<br>
cum furibunda mero mensam propellis et in me<br>
&nbsp;&nbsp;&nbsp;&nbsp;proicis insana cymbia plena manu,<br>
nimirum veri dantur mihi signa caloris:<br>
&nbsp;&nbsp;&nbsp;&nbsp;nam sine amore gravi femina nulla dolet.<br>
quae mulier rabida iactat convicia lingua,<br>
&nbsp;&nbsp;&nbsp;&nbsp;haec Veneris magnae volvitur ante pedes.<br>
custodum grege seu circa se stipat euntem,<br>
&nbsp;&nbsp;&nbsp;&nbsp;seu sequitur medias, maenas ut icta, vias,<br>
seu timidam crebro dementia somnia terrent,<br>
&nbsp;&nbsp;&nbsp;&nbsp;seu miseram in tabula picta puella movet,<br>
his ego tormentis animi sum verus haruspex,<br>
&nbsp;&nbsp;&nbsp;&nbsp;has didici certo saepe in amore notas.<br>
non est certa fides, quam non in iurgia vertas:<br>
&nbsp;&nbsp;&nbsp;&nbsp;hostibus eveniat lenta puella meis.<br>
 in morso aequales videant mea vulnera collo:<br>
&nbsp;&nbsp;&nbsp;&nbsp;me doceat livor mecum habuisse meam.<br>
aut in amore dolere volo aut audire dolentem,<br>
&nbsp;&nbsp;&nbsp;&nbsp;sive meas lacrimas sive videre tuas,<br>
tecta superciliis si quando verba remittis,<br>
&nbsp;&nbsp;&nbsp;&nbsp;aut tua cum digitis scripta silenda notas.<br>
odi ego quos numquam pungunt suspiria somnos:<br>
&nbsp;&nbsp;&nbsp;&nbsp;semper in irata pallidus esse velim.<br>
dulcior ignis erat Paridi, cum Graia per arma<br>
&nbsp;&nbsp;&nbsp;&nbsp;Tynaridi poterat gaudia ferre suae:<br>
dum vincunt Danai, dum restat barbarus Hector,<br>
&nbsp;&nbsp;&nbsp;&nbsp;ille Helenae in gremio maxima bella gerit.<br>
aut tecum aut pro te mihi cum rivalibus arma<br>
&nbsp;&nbsp;&nbsp;&nbsp;semper erunt: in te pax mihi nulla placet.<br>
gaude, quod nullast aeque formosa: doleres,<br>
&nbsp;&nbsp;&nbsp;&nbsp;si qua foret: nunc sis iure superba licet.<br>
at tibi, qui nostro nexisti retia lecto,<br>
&nbsp;&nbsp;&nbsp;&nbsp;sit socer aeternum nec sine matre domus!<br>
cui nunc si qua datast furandae copia noctis,<br>
&nbsp;&nbsp;&nbsp;&nbsp;offensa illa mihi, non tibi amica, dedit.
</p>

<p class=shortborder></p>

<p>
<a name="9"></a><b>IX</B>
</p>

<p>
Maecenas, eques Etrusco de sanguine regum,<br>
&nbsp;&nbsp;&nbsp;&nbsp;intra fortunam qui cupis esse tuam,<br>
quid me scribendi tam vastum mittis in aequor?<br>
&nbsp;&nbsp;&nbsp;&nbsp;non sunt apta meae grandia vela rati.<br>
turpest, quod nequeas, capiti committere pondus<br>
&nbsp;&nbsp;&nbsp;&nbsp;et pressum inflexo mox dare terga genu.<br>
omnia non pariter rerum sunt omnibus apta,<br>
&nbsp;&nbsp;&nbsp;&nbsp;palma nec ex aequo ducitur ulla iugo.<br>
gloria Lysippost animosa effingere signa;<br>
&nbsp;&nbsp;&nbsp;&nbsp;exactis Calamis se mihi iactat equis;<br>
in Veneris tabula summam sibi poscit Apelles;<br>
&nbsp;&nbsp;&nbsp;&nbsp;Parrhasius parva vindicat arte locum;<br>
argumenta magis sunt Mentoris addita formae;<br>
&nbsp;&nbsp;&nbsp;&nbsp;at Myos exiguum flectit acanthus iter;<br>
Phidiacus signo se Iuppiter ornat eburno;<br>
&nbsp;&nbsp;&nbsp;&nbsp;Praxitelen propria vendit ab urbe lapis.<br>
est quibus Eleae concurrit palma quadrigae,<br>
&nbsp;&nbsp;&nbsp;&nbsp;est quibus in celeris gloria nata pedes;<br>
hic satus ad pacem, hic castrensibus utilis armis:<br>
&nbsp;&nbsp;&nbsp;&nbsp;naturae sequitur semina quisque suae.<br>
at tua, Maecenas, vitae praecepta recepi,<br>
&nbsp;&nbsp;&nbsp;&nbsp;cogor et exemplis te superare tuis.<br>
cum tibi Romano dominas in honore secures<br>
&nbsp;&nbsp;&nbsp;&nbsp;et liceat medio ponere iura foro;<br>
vel tibi Medorum pugnacis ire per hastas,<br>
&nbsp;&nbsp;&nbsp;&nbsp;atque onerare tuam fixa per arma domum;<br>
et tibi ad effectum vires det Caesar, et omni<br>
&nbsp;&nbsp;&nbsp;&nbsp;tempore tam faciles insinuentur opes;<br>
parcis et in tenuis humilem te colligis umbras:<br>
&nbsp;&nbsp;&nbsp;&nbsp;velorum plenos subtrahis ipse sinus.<br>
crede mihi, magnos aequabunt ista Camillos<br>
&nbsp;&nbsp;&nbsp;&nbsp;iudicia, et venies tu quoque in ora virum.<br>
non ego velifera tumidum mare findo carina:<br>
&nbsp;&nbsp;&nbsp;&nbsp;tota sub exiguo flumine nostra morast.<br>
 non flebo in cineres arcem sedisse paternos<br>
&nbsp;&nbsp;&nbsp;&nbsp;Cadmi, nec semper proelia clade pari;<br>
nec referam Scaeas et Pergama, Apollinis arces,<br>
&nbsp;&nbsp;&nbsp;&nbsp;et Danaum decimo vere redisse rates,<br>
moenia cum Graio Neptunia pressit aratro<br>
&nbsp;&nbsp;&nbsp;&nbsp;victor Palladiae ligneus artis equus.<br>
inter Callimachi sat erit placuisse libellos<br>
&nbsp;&nbsp;&nbsp;&nbsp;et cecinisse modis, Coe+ poeta, tuis.<br>
haec urant pueros, haec urant scripta puellas<br>
&nbsp;&nbsp;&nbsp;&nbsp;meque deum clament et mihi sacra ferant!<br>
te duce vel Iovis arma canam caeloque minantem<br>
&nbsp;&nbsp;&nbsp;&nbsp;Coeum et Phlegraeis Eurymedonta iugis;<br>
eductosque pares silvestri ex ubere reges,<br>
&nbsp;&nbsp;&nbsp;&nbsp;ordiar et caeso moenia firma Remo,<br>
celsaque Romanis decerpta palatia tauris,<br>
&nbsp;&nbsp;&nbsp;&nbsp;crescet et ingenium sub tua iussa meum;<br>
prosequar et currus utroque ab litore ovantis,<br>
&nbsp;&nbsp;&nbsp;&nbsp;Parthorum astutae tela remissa fugae,<br>
claustraque Pelusi Romano subruta ferro,<br>
&nbsp;&nbsp;&nbsp;&nbsp;Antonique gravis in sua fata manus.<br>
mollia tu coeptae fautor cape lora iuventae,<br>
&nbsp;&nbsp;&nbsp;&nbsp;dexteraque immissis da mihi signa rotis.<br>
hoc mihi, Maecenas, laudis concedis, et a test<br>
&nbsp;&nbsp;&nbsp;&nbsp;quod ferar in partis ipse fuisse tuas.
</p>

<p class=shortborder></p>

<p>
<a name="10"></a><b>X</B>
</p>

<p>
Mirabar, quidnam visissent mane Camenae,<br>
&nbsp;&nbsp;&nbsp;&nbsp;ante meum stantes sole rubente torum.<br>
natalis nostrae signum misere puellae<br>
&nbsp;&nbsp;&nbsp;&nbsp;et manibus faustos ter crepuere sonos.<br>
transeat hic sine nube dies, stent aere venti,<br>
&nbsp;&nbsp;&nbsp;&nbsp;ponat et in sicco molliter unda minas.<br>
aspiciam nullos hodierna luce dolentis,<br>
&nbsp;&nbsp;&nbsp;&nbsp;et Niobae lacrimas supprimat ipse lapis;<br>
alcyonum positis requiescant ora querelis;<br>
&nbsp;&nbsp;&nbsp;&nbsp;increpet absumptum nec sua mater Ityn.<br>
tuque, o cara mihi, felicibus edita pennis,<br>
&nbsp;&nbsp;&nbsp;&nbsp;surge et poscentis iusta precare deos.<br>
at primum pura somnum tibi discute lympha,<br>
&nbsp;&nbsp;&nbsp;&nbsp;et nitidas presso pollice finge comas;<br>
dein qua primum oculos cepisti veste Properti<br>
&nbsp;&nbsp;&nbsp;&nbsp;indue, nec vacuum flore relinque caput;<br>
et pete, qua polles, ut sit tibi forma perennis,<br>
&nbsp;&nbsp;&nbsp;&nbsp;inque meum semper stent tua regna caput.<br>
inde coronatas ubi ture piaveris aras,<br>
&nbsp;&nbsp;&nbsp;&nbsp;luxerit et tota flamma secunda domo,<br>
sit mensae ratio, noxque inter pocula currat,<br>
&nbsp;&nbsp;&nbsp;&nbsp;et crocino nares murreus ungat onyx.<br>
tibia continuis succumbat rauca choreis,<br>
&nbsp;&nbsp;&nbsp;&nbsp;et sint nequitiae libera verba tuae,<br>
dulciaque ingratos adimant convivia somnos;<br>
&nbsp;&nbsp;&nbsp;&nbsp;publica vicinae perstrepat aura viae:<br>
sit sors et nobis talorum interprete iactu,<br>
&nbsp;&nbsp;&nbsp;&nbsp;quem gravius pennis verberet ille puer.<br>
cum fuerit multis exacta trientibus hora,<br>
&nbsp;&nbsp;&nbsp;&nbsp;noctis et instituet sacra ministra Venus,<br>
 annua solvamus thalamo sollemnia nostro,<br>
&nbsp;&nbsp;&nbsp;&nbsp;natalisque tui sic peragamus iter.
</p>

<p class=shortborder></p>

<p>
<a name="11"></a><b>XI</B>
</p>

<p>
Quid mirare, meam si versat femina vitam<br>
&nbsp;&nbsp;&nbsp;&nbsp;et trahit addictum sub sua iura virum,<br>
criminaque ignavi capitis mihi turpia fingis,<br>
&nbsp;&nbsp;&nbsp;&nbsp;quod nequeam fracto rumpere vincla iugo?<br>
ventorum melius praesagit navita morem,<br>
&nbsp;&nbsp;&nbsp;&nbsp;vulneribus didicit miles habere metum.<br>
ista ego praeterita iactavi verba iuventa:<br>
&nbsp;&nbsp;&nbsp;&nbsp;tu nunc exemplo disce timere meo.<br>
Colchis flagrantis adamantina sub iuga tauros<br>
&nbsp;&nbsp;&nbsp;&nbsp;egit et armigera proelia sevit humo,<br>
custodisque feros clausit serpentis hiatus,<br>
&nbsp;&nbsp;&nbsp;&nbsp;iret ut Aesonias aurea lana domos.<br>
ausa ferox ab equo quondam oppugnare sagittis<br>
&nbsp;&nbsp;&nbsp;&nbsp;Maeotis Danaum Penthesilea rates;<br>
aurea cui postquam nudavit cassida frontem,<br>
&nbsp;&nbsp;&nbsp;&nbsp;vicit victorem candida forma virum.<br>
Omphale in tantum formae processit honorem,<br>
&nbsp;&nbsp;&nbsp;&nbsp;Lydia Gygaeo tincta puella lacu,<br>
ut, qui pacato statuisset in orbe columnas,<br>
&nbsp;&nbsp;&nbsp;&nbsp;tam dura traheret mollia pensa manu.<br>
Persarum statuit Babylona Semiramis urbem,<br>
&nbsp;&nbsp;&nbsp;&nbsp;ut solidum cocto tolleret aggere opus,<br>
et duo in adversum mitti per moenia currus<br>
&nbsp;&nbsp;&nbsp;&nbsp;nec possent tacto stringere ab axe latus;<br>
duxit et Euphraten medium, quam condidit, arcis,<br>
&nbsp;&nbsp;&nbsp;&nbsp;iussit et imperio subdere Bactra caput.<br>
nam quid ego heroas, quid raptem in crimina divos?<br>
&nbsp;&nbsp;&nbsp;&nbsp;Iuppiter infamat seque suamque domum.<br>
quid, modo quae nostris opprobria nexerit armis,<br>
&nbsp;&nbsp;&nbsp;&nbsp;et, famulos inter femina trita suos,<br>
coniugii obsceni pretium Romana poposcit<br>
&nbsp;&nbsp;&nbsp;&nbsp;moenia et addictos in sua regna Patres?<br>
noxia Alexandria, dolis aptissima tellus,<br>
&nbsp;&nbsp;&nbsp;&nbsp;et totiens nostro Memphi cruenta malo,<br>
tris ubi Pompeio detraxit harena triumphos--<br>
&nbsp;&nbsp;&nbsp;&nbsp;tollet nulla dies hanc tibi, Roma, notam.<br>
issent Phlegraeo melius tibi funera campo,<br>
&nbsp;&nbsp;&nbsp;&nbsp;vel tua si socero colla daturus eras.<br>
scilicet incesti meretrix regina Canopi,<br>
&nbsp;&nbsp;&nbsp;&nbsp;una Philippeo sanguine adusta nota,<br>
ausa Iovi nostro latrantem opponere Anubim,<br>
&nbsp;&nbsp;&nbsp;&nbsp;et Tiberim Nili cogere ferre minas,<br>
Romanamque tubam crepitanti pellere sistro,<br>
&nbsp;&nbsp;&nbsp;&nbsp;baridos et contis rostra Liburna sequi,<br>
foedaque Tarpeio conopia tendere saxo,<br>
&nbsp;&nbsp;&nbsp;&nbsp;iura dare et statuas inter et arma Mari!<br>
quid nunc Tarquinii fractas iuvat esse secures,<br>
&nbsp;&nbsp;&nbsp;&nbsp;nomine quem simili vita superba notat,<br>
si mulier patienda fuit? cane, Roma, triumphum<br>
&nbsp;&nbsp;&nbsp;&nbsp;et longum Augusto salva precare diem!<br>
fugisti tamen in timidi vaga flumina Nili:<br>
&nbsp;&nbsp;&nbsp;&nbsp;accepere tuae Romula vincla manus.<br>
 bracchia spectasti sacris admorsa colubris,<br>
&nbsp;&nbsp;&nbsp;&nbsp;et trahere occultum membra soporis iter.<br>
'Non hoc, Roma, fui tanto tibi cive verenda!'<br>
&nbsp;&nbsp;&nbsp;&nbsp;dixit et assiduo lingua sepulta mero.<br>
septem urbs alta iugis, toto quae praesidet orbi,<br>
&nbsp;&nbsp;&nbsp;&nbsp;non humana deicienda manu.<br>
haec di condiderunt, haec di quoque moenia servant:<br>
&nbsp;&nbsp;&nbsp;&nbsp;vix timeat salvo Caesare Roma Iovem.<br>
nunc ubi Scipiadae classes, ubi signa Camilli,<br>
&nbsp;&nbsp;&nbsp;&nbsp;aut modo Pompeia, Bospore, capta manu?<br>
Hannibalis spolia et victi monumenta Syphacis,<br>
&nbsp;&nbsp;&nbsp;&nbsp;et Pyrrhi ad nostros gloria fracta pedes?<br>
Curtius expletis statuit monumenta lacunis,<br>
&nbsp;&nbsp;&nbsp;&nbsp;admisso Decius proelia rupit equo,<br>
Coclitis abscissos testatur semita pontes,<br>
&nbsp;&nbsp;&nbsp;&nbsp;est cui cognomen corvus habere dedit:<br>
Leucadius versas acies memorabit Apollo:<br>
&nbsp;&nbsp;&nbsp;&nbsp;tanti operis bellum sustulit una dies.<br>
at tu, sive petes portus seu, navita, linques,<br>
&nbsp;&nbsp;&nbsp;&nbsp;Caesaris in toto sis memor Ionio.
</p>

<p class=shortborder></p>

<p>
<a name="12"></a><b>XII</B>
</p>

<p>
Postume, plorantem potuisti linquere Gallam,<br>
&nbsp;&nbsp;&nbsp;&nbsp;miles et Augusti fortia signa sequi?<br>
tantine ulla fuit spoliati gloria Parthi,<br>
&nbsp;&nbsp;&nbsp;&nbsp;ne faceres Galla multa rogante tua?<br>
si fas est, omnes pariter pereatis avari,<br>
&nbsp;&nbsp;&nbsp;&nbsp;et quisquis fido praetulit arma toro!<br>
tu tamen iniecta tectus, vesane, lacerna<br>
&nbsp;&nbsp;&nbsp;&nbsp;potabis galea fessus Araxis aquam.<br>
illa quidem interea fama tabescet inani,<br>
&nbsp;&nbsp;&nbsp;&nbsp;haec tua ne virtus fiat amara tibi,<br>
neve tua Medae laetentur caede sagittae,<br>
&nbsp;&nbsp;&nbsp;&nbsp;ferreus armato neu cataphractus equo,<br>
neve aliquid de te flendum referatur in urna:<br>
&nbsp;&nbsp;&nbsp;&nbsp;sic redeunt, illis qui cecidere locis.<br>
ter quater in casta felix, o Postume, Galla!<br>
&nbsp;&nbsp;&nbsp;&nbsp;moribus his alia coniuge dignus eras.<br>
quid faciet nullo munita puella timore,<br>
&nbsp;&nbsp;&nbsp;&nbsp;cum sit luxuriae Roma magistra suae?<br>
sed securus eas: Gallam non munera vincent,<br>
&nbsp;&nbsp;&nbsp;&nbsp;duritiaeque tuae non erit illa memor.<br>
nam quocumque die salvum te fata remittent,<br>
&nbsp;&nbsp;&nbsp;&nbsp;pendebit collo Galla pudica tuo.<br>
Postumus alter erit miranda coniuge Ulixes:<br>
&nbsp;&nbsp;&nbsp;&nbsp;non illi longae tot nocuere morae,<br>
castra decem annorum, et Ciconum mors, Ismara capta,<br>
&nbsp;&nbsp;&nbsp;&nbsp;exustaeque tuae nox, Polypheme, genae,<br>
et Circae fraudes, lotosque herbaeque tenaces,<br>
&nbsp;&nbsp;&nbsp;&nbsp;Scyllaque et alternas scissa Charybdis aquas,<br>
Lampeties Ithacis veribus mugisse iuvencos<br>
&nbsp;&nbsp;&nbsp;&nbsp;(paverat hos Phoebo filia Lampetie),<br>
et thalamum Aeaeae flentis fugisse puellae,<br>
&nbsp;&nbsp;&nbsp;&nbsp;totque hiemis noctes totque natasse dies,<br>
nigrantisque domos animarum intrasse silentum,<br>
&nbsp;&nbsp;&nbsp;&nbsp;Sirenum surdo remige adisse lacus,<br>
 et veteres arcus leto renovasse procorum,<br>
&nbsp;&nbsp;&nbsp;&nbsp;errorisque sui sic statuisse modum.<br>
nec frustra, quia casta domi persederat uxor.<br>
&nbsp;&nbsp;&nbsp;&nbsp;vincit Penelopes Aelia Galla fidem.
</p>

<p class=shortborder></p>

<p>
<a name="13"></a><b>XIII</B>
</p>

<p>
Quaeritis, unde avidis nox sit pretiosa puellis,<br>
&nbsp;&nbsp;&nbsp;&nbsp;et Venere exhaustae damna querantur opes.<br>
certa quidem tantis causa et manifesta ruinis:<br>
&nbsp;&nbsp;&nbsp;&nbsp;luxuriae nimium libera facta viast.<br>
Inda cavis aurum mittit formica metallis,<br>
&nbsp;&nbsp;&nbsp;&nbsp;et venit e Rubro concha Erycina salo,<br>
et Tyros ostrinos praebet Cadmea colores,<br>
&nbsp;&nbsp;&nbsp;&nbsp;cinnamon et multi pistor odoris Arabs.<br>
haec etiam clausas expugnant arma pudicas<br>
&nbsp;&nbsp;&nbsp;&nbsp;quaeque gerunt fastus, Icarioti, tuos.<br>
matrona incedit census induta nepotum<br>
&nbsp;&nbsp;&nbsp;&nbsp;et spolia opprobrii nostra per ora trahit.<br>
nullast poscendi, nullast reverentia dandi,<br>
&nbsp;&nbsp;&nbsp;&nbsp;aut si quast, pretio tollitur ipsa mora.<br>
felix Eois lex funeris una maritis,<br>
&nbsp;&nbsp;&nbsp;&nbsp;quos Aurora suis rubra colorat equis!<br>
namque ubi mortifero iactast fax ultima lecto,<br>
&nbsp;&nbsp;&nbsp;&nbsp;uxorum fusis stat pia turba comis,<br>
et certamen habent leti, quae viva sequatur<br>
&nbsp;&nbsp;&nbsp;&nbsp;coniugium: pudor est non licuisse mori.<br>
ardent victrices et flammae pectora praebent,<br>
&nbsp;&nbsp;&nbsp;&nbsp;imponuntque suis ora perusta viris.<br>
hoc genus infidum nuptarum, hic nulla puella<br>
&nbsp;&nbsp;&nbsp;&nbsp;nec fida Euadne nec pia Penelope.<br>
felix agrestum quondam pacata iuventus,<br>
&nbsp;&nbsp;&nbsp;&nbsp;divitiae quorum messis et arbor erant!<br>
illis munus erat decussa Cydonia ramo,<br>
&nbsp;&nbsp;&nbsp;&nbsp;et dare puniceis plena canistra rubis,<br>
nunc violas tondere manu, nunc mixta referre<br>
&nbsp;&nbsp;&nbsp;&nbsp;lilia vimineos lucida per calathos,<br>
et portare suis vestitas frondibus uvas<br>
&nbsp;&nbsp;&nbsp;&nbsp;aut variam plumae versicoloris avem.<br>
his tum blanditiis furtiva per antra puellae<br>
&nbsp;&nbsp;&nbsp;&nbsp;oscula silvicolis empta dedere viris.<br>
hinnulei pellis stratos operibat amantes,<br>
&nbsp;&nbsp;&nbsp;&nbsp;altaque nativo creverat herba toro,<br>
pinus et incumbens laetas circumdabat umbras;<br>
&nbsp;&nbsp;&nbsp;&nbsp;nec fuerat nudas poena videre deas.<br>
corniger Arcadii vacuam pastoris in aulam<br>
&nbsp;&nbsp;&nbsp;&nbsp;dux aries saturas ipse reduxit oves;<br>
dique deaeque omnes, quibus est tutela per agros,<br>
&nbsp;&nbsp;&nbsp;&nbsp;praebebant vestri verba benigna foci:<br>
'et leporem, quicumque venis, venaberis, hospes,<br>
&nbsp;&nbsp;&nbsp;&nbsp;et si forte meo tramite quaeris avem:<br>
et me Pana tibi comitem de rupe vocato,<br>
&nbsp;&nbsp;&nbsp;&nbsp;sive petes calamo praemia, sive cane.'<br>
at nunc desertis cessant sacraria lucis:<br>
&nbsp;&nbsp;&nbsp;&nbsp;aurum omnes victa iam pietate colunt.<br>
auro pulsa fides, auro venalia iura,<br>
&nbsp;&nbsp;&nbsp;&nbsp;aurum lex sequitur, mox sine lege pudor.<br>
 torrida sacrilegum testantur limina Brennum,<br>
&nbsp;&nbsp;&nbsp;&nbsp;dum petit intonsi Pythia regna dei:<br>
at mox laurigero concussus vertice diras<br>
&nbsp;&nbsp;&nbsp;&nbsp;Gallica Parnasus sparsit in arma nives.<br>
te scelus accepto Thracis Polymestoris auro<br>
&nbsp;&nbsp;&nbsp;&nbsp;nutrit in hospitio non, Polydore, pio.<br>
tu quoque ut auratos gereres, Eriphyla, lacertos,<br>
&nbsp;&nbsp;&nbsp;&nbsp;delapsis nusquamst Amphiarau+s equis.<br>
proloquar (atque utinam patriae sim verus haruspex!):<br>
&nbsp;&nbsp;&nbsp;&nbsp;frangitur ipsa suis Roma superba bonis.<br>
certa loquor, sed nulla fides; neque vilia quondam<br>
&nbsp;&nbsp;&nbsp;&nbsp;verax Pergameis maenas habenda mali:<br>
sola Parim Phrygiae fatum componere, sola<br>
&nbsp;&nbsp;&nbsp;&nbsp;fallacem Troiae serpere dixit equum.<br>
ille furor patriae fuit utilis, ille parenti:<br>
&nbsp;&nbsp;&nbsp;&nbsp;expertast veros irrita lingua deos.
</p>

<p class=shortborder></p>

<p>
<a name="14"></a><b>XIV</B>
</p>

<p>
Multa tuae, Sparte, miramur iura palaestrae,<br>
&nbsp;&nbsp;&nbsp;&nbsp;sed mage virginei tot bona gymnasii,<br>
quod non infamis exercet corpore ludos<br>
&nbsp;&nbsp;&nbsp;&nbsp;inter luctantis nuda puella viros,<br>
cum pila velocis fallit per bracchia iactus,<br>
&nbsp;&nbsp;&nbsp;&nbsp;increpat et versi clavis adunca trochi,<br>
pulverulentaque ad extremas stat femina metas,<br>
&nbsp;&nbsp;&nbsp;&nbsp;et patitur duro vulnera pancratio:<br>
nunc ligat ad caestum gaudentia bracchia loris,<br>
&nbsp;&nbsp;&nbsp;&nbsp;missile nunc disci pondus in orbe rotat,<br>
et modo Taygeti, crinis aspersa pruina,<br>
&nbsp;&nbsp;&nbsp;&nbsp;sectatur patrios per iuga longa canes:<br>
gyrum pulsat equis, niveum latus ense revincit,<br>
&nbsp;&nbsp;&nbsp;&nbsp;virgineumque cavo protegit aere caput,<br>
qualis Amazonidum nudatis bellica mammis<br>
&nbsp;&nbsp;&nbsp;&nbsp;Thermodontiacis turba lavatur aquis;<br>
qualis et Eurotae Pollux et Castor harenis,<br>
&nbsp;&nbsp;&nbsp;&nbsp;hic victor pugnis, ille futurus equis,<br>
inter quos Helene nudis capere arma papillis<br>
&nbsp;&nbsp;&nbsp;&nbsp;fertur nec fratres erubuisse deos.<br>
lex igitur Spartana vetat secedere amantes,<br>
&nbsp;&nbsp;&nbsp;&nbsp;et licet in triviis ad latus esse suae,<br>
nec timor aut ullast clausae tutela puellae,<br>
&nbsp;&nbsp;&nbsp;&nbsp;nec gravis austeri poena cavenda viri.<br>
nullo praemisso de rebus tute loquaris<br>
&nbsp;&nbsp;&nbsp;&nbsp;ipse tuis: longae nulla repulsa morae.<br>
nec Tyriae vestes errantia lumina fallunt,<br>
&nbsp;&nbsp;&nbsp;&nbsp;est neque odoratae cura molesta comae.<br>
at nostra ingenti vadit circumdata turba,<br>
&nbsp;&nbsp;&nbsp;&nbsp;nec digitum angustast inseruisse via;<br>
nec quae sit facies nec quae sint verba rogandi<br>
&nbsp;&nbsp;&nbsp;&nbsp;invenias: caecum versat amator iter.<br>
quod si iura fores pugnasque imitata Laconum,<br>
&nbsp;&nbsp;&nbsp;&nbsp;carior hoc esses tu mihi, Roma, bono.
</p>

<p class=shortborder></p>

<p>
<a name="15"></a><b>XV</B>
</p>

<p>
Sic ego non ullos iam norim in amore tumultus<br>
&nbsp;&nbsp;&nbsp;&nbsp;nec veniat sine te nox vigilanda mihi,<br>
fabula nulla tuas de nobis concitet aures;<br>
&nbsp;&nbsp;&nbsp;&nbsp; te solam et lignis funeris ustus amem.<br>
ut mihi praetexti pudor est relevatus amictus<br>
&nbsp;&nbsp;&nbsp;&nbsp;et data libertas noscere amoris iter,<br>
illa rudis animos per noctes conscia primas<br>
&nbsp;&nbsp;&nbsp;&nbsp;imbuit, heu nullis capta Lycinna datis!<br>
tertius (haud multo minus est) cum ducitur annus,<br>
&nbsp;&nbsp;&nbsp;&nbsp;vix memini nobis verba coisse decem.<br>
cuncta tuus sepelivit amor, nec femina post te<br>
&nbsp;&nbsp;&nbsp;&nbsp;ulla dedit collo dulcia vincla meo.<br>
at tu non meritam parcas vexare Lycinnam:<br>
&nbsp;&nbsp;&nbsp;&nbsp;nescit vestra ruens ira referre pedem.<br>
testis erit Dirce tam vano crimine saeva,<br>
&nbsp;&nbsp;&nbsp;&nbsp;Nycteos Antiopen accubuisse Lyco.<br>
ah quotiens pulchros vulsit regina capillos,<br>
&nbsp;&nbsp;&nbsp;&nbsp;molliaque immitis fixit in ora manus!<br>
ah quotiens famulam pensis oneravit iniquis,<br>
&nbsp;&nbsp;&nbsp;&nbsp;et caput in dura ponere iussit humo!<br>
saepe illam immundis passast habitare tenebris,<br>
&nbsp;&nbsp;&nbsp;&nbsp;vilem ieiunae saepe negavit aquam.<br>
Iuppiter, Antiopae nusquam succurris habenti<br>
&nbsp;&nbsp;&nbsp;&nbsp;tot mala? corrumpit dura catena manus.<br>
si deus es, tibi turpe tuam servire puellam:<br>
&nbsp;&nbsp;&nbsp;&nbsp;invocet Antiope quem nisi vincta Iovem?<br>
sola tamen, quaecumque aderant in corpore vires,<br>
&nbsp;&nbsp;&nbsp;&nbsp;regalis manicas rupit utraque manu.<br>
inde Cithaeronis timido pede currit in arces.<br>
&nbsp;&nbsp;&nbsp;&nbsp;nox erat, et sparso triste cubile gelu.<br>
saepe vago Asopi sonitu permota fluentis<br>
&nbsp;&nbsp;&nbsp;&nbsp;credebat dominae pone venire pedes.<br>
et durum Zethum et lacrimis Amphiona mollem<br>
&nbsp;&nbsp;&nbsp;&nbsp;expertast stabulis mater abacta suis.<br>
ac veluti, magnos cum ponunt aequora motus,<br>
&nbsp;&nbsp;&nbsp;&nbsp;Eurus et adversus desinit ire Noto,<br>
litore sollicito sonitus rarescit harenae,<br>
&nbsp;&nbsp;&nbsp;&nbsp;sic cadit inflexo lapsa puella genu.<br>
sera, tamen pietas: natis est cognitus error.<br>
&nbsp;&nbsp;&nbsp;&nbsp;digne Iovis natos qui tueare senex,<br>
tu reddis pueris matrem; puerique trahendam<br>
&nbsp;&nbsp;&nbsp;&nbsp;vinxerunt Dircen sub trucis ora bovis.<br>
Antiope, cognosce Iovem: tibi gloria Dirce<br>
&nbsp;&nbsp;&nbsp;&nbsp;ducitur in multis mortem habitura locis.<br>
prata cruentantur Zethi, victorque canebat<br>
&nbsp;&nbsp;&nbsp;&nbsp;paeana Amphion rupe, Aracynthe, tua.
</p>

<p class=shortborder></p>

<p>
<a name="16"></a><b>XVI</B>
</p>

<p>
Nox media, et dominae mihi venit epistula nostrae:<br>
&nbsp;&nbsp;&nbsp;&nbsp;Tibure me missa iussit adesse mora,<br>
candida qua geminas ostendunt culmina turres,<br>
&nbsp;&nbsp;&nbsp;&nbsp;et cadit in patulos nympha Aniena lacus.<br>
quid faciam? obductis committam mene tenebris<br>
&nbsp;&nbsp;&nbsp;&nbsp;ut timeam audacis in mea membra manus?<br>
at si distulero haec nostro mandata timore,<br>
&nbsp;&nbsp;&nbsp;&nbsp;nocturno fletus saevior hoste mihi.<br>
peccaram semel, et totum sum pulsus in annum:<br>
&nbsp;&nbsp;&nbsp;&nbsp;in me mansuetas non habet illa manus.<br>
nec tamen est quisquam, sacros qui laedat amantes:<br>
&nbsp;&nbsp;&nbsp;&nbsp; Scironis medias his licet ire vias.<br>
quisquis amator erit, Scythicis licet ambulet oris,<br>
&nbsp;&nbsp;&nbsp;&nbsp;nemo adeo ut feriat barbarus esse volet.<br>
sanguine tam parvo quis enim spargatur amantis<br>
&nbsp;&nbsp;&nbsp;&nbsp;improbus, et cuius sit comes ipsa Venus?<br>
luna ministrat iter, demonstrant astra salebras,<br>
&nbsp;&nbsp;&nbsp;&nbsp;ipse Amor accensas praecutit ante faces,<br>
saeva canum rabies morsus avertit hiantis:<br>
&nbsp;&nbsp;&nbsp;&nbsp;huic generi quovis tempore tuta viast.<br>
quod si certa meos sequerentur funera cursus,<br>
&nbsp;&nbsp;&nbsp;&nbsp;tali mors pretio vel sit emenda mihi.<br>
afferet haec unguenta mihi sertisque sepulcrum<br>
&nbsp;&nbsp;&nbsp;&nbsp;ornabit custos ad mea busta sedens.<br>
di faciant, mea ne terra locet ossa frequenti<br>
&nbsp;&nbsp;&nbsp;&nbsp;qua facit assiduo tramite vulgus iter!<br>
post mortem tumuli sic infamantur amantum.<br>
&nbsp;&nbsp;&nbsp;&nbsp;me tegat arborea devia terra coma,<br>
aut humer ignotae cumulis vallatus harenae:<br>
&nbsp;&nbsp;&nbsp;&nbsp;non iuvat in media nomen habere via.
</p>

<p class=shortborder></p>

<p>
<a name="17"></a><b>XVII</B>
</p>

<p>
Nunc, o Bacche, tuis humiles advolvimur aris:<br>
&nbsp;&nbsp;&nbsp;&nbsp;da mihi pacato vela secunda, pater.<br>
tu potes insanae Veneris compescere fastus,<br>
&nbsp;&nbsp;&nbsp;&nbsp;curarumque tuo fit medicina mero.<br>
per te iunguntur, per te solvuntur amantes:<br>
&nbsp;&nbsp;&nbsp;&nbsp;tu vitium ex animo dilue, Bacche, meo.<br>
te quoque enim non esse rudem testatur in astris<br>
&nbsp;&nbsp;&nbsp;&nbsp;lyncibus ad caelum vecta Ariadna tuis.<br>
hoc mihi, quod veteres custodit in ossibus ignes,<br>
&nbsp;&nbsp;&nbsp;&nbsp;funera sanabunt aut tua vina malum.<br>
semper enim vacuos nox sobria torquet amantes;<br>
&nbsp;&nbsp;&nbsp;&nbsp;spesque timorque animos versat utroque modo.<br>
quod si, Bacche, tuis per fervida tempora donis<br>
&nbsp;&nbsp;&nbsp;&nbsp;accersitus erit somnus in ossa mea,<br>
ipse seram vites pangamque ex ordine colles,<br>
&nbsp;&nbsp;&nbsp;&nbsp;quos carpant nullae me vigilante ferae.<br>
dum modo purpureo spument mihi dolia musto,<br>
&nbsp;&nbsp;&nbsp;&nbsp;et nova pressantis inquinet uva pedes,<br>
quod superest vitae per te et tua cornua vivam,<br>
&nbsp;&nbsp;&nbsp;&nbsp;virtutisque tuae, Bacche, poeta ferar.<br>
dicam ego maternos Aetnaeo fulmine partus,<br>
&nbsp;&nbsp;&nbsp;&nbsp;Indica Nysaeis arma fugata choris,<br>
vesanumque nova nequiquam in vite Lycurgum,<br>
&nbsp;&nbsp;&nbsp;&nbsp;Pentheos in triplicis funera rapta greges,<br>
curvaque Tyrrhenos delphinum corpora nautas<br>
&nbsp;&nbsp;&nbsp;&nbsp;in vada pampinea desiluisse rate,<br>
et tibi per mediam bene olentia flumina Diam,<br>
&nbsp;&nbsp;&nbsp;&nbsp;unde tuum potant Naxia turba merum.<br>
candida laxatis onerato colla corymbis<br>
&nbsp;&nbsp;&nbsp;&nbsp;cinget Bassaricas Lydia mitra comas,<br>
levis odorato cervix manabit olivo,<br>
&nbsp;&nbsp;&nbsp;&nbsp;et feries nudos veste fluente pedes.<br>
mollia Dircaeae pulsabunt tympana Thebae,<br>
&nbsp;&nbsp;&nbsp;&nbsp;capripedes calamo Panes hiante canent,<br>
vertice turrigero iuxta dea magna Cybebe<br>
&nbsp;&nbsp;&nbsp;&nbsp; tundet ad Idaeos cymbala rauca choros.<br>
ante fores templi, cratere antistes et auro<br>
&nbsp;&nbsp;&nbsp;&nbsp;libatum fundens in tua sacra merum,<br>
haec ego non humili referam memoranda coturno,<br>
&nbsp;&nbsp;&nbsp;&nbsp;qualis Pindarico spiritus ore tonat:<br>
tu modo servitio vacuum me siste superbo,<br>
&nbsp;&nbsp;&nbsp;&nbsp;atque hoc sollicitum vince sopore caput.
</p>

<p class=shortborder></p>

<p>
<a name="18"></a><b>XVIII</B>
</p>

<p>
Clausus ab umbroso qua tundit pontus Averno<br>
&nbsp;&nbsp;&nbsp;&nbsp;fumida Baiarum stagna tepentis aquae,<br>
qua iacet et Troiae tubicen Misenus harena,<br>
&nbsp;&nbsp;&nbsp;&nbsp;et sonat Herculeo structa labore via;<br>
hic ubi, mortalis dexter cum quaereret urbes,<br>
&nbsp;&nbsp;&nbsp;&nbsp;cymbala Thebano concrepuere deo--<br>
at nunc invisae magno cum crimine Baiae,<br>
&nbsp;&nbsp;&nbsp;&nbsp;quis deus in vestra constitit hostis aqua?--<br>
Marcellus Stygias vultum demisit in undas,<br>
&nbsp;&nbsp;&nbsp;&nbsp;errat et inferno spiritus ille lacu.<br>
quid genus aut virtus aut optima profuit illi<br>
&nbsp;&nbsp;&nbsp;&nbsp;mater, et amplexum Caesaris esse focos?<br>
aut modo tam pleno fluitantia vela theatro,<br>
&nbsp;&nbsp;&nbsp;&nbsp;et per mirantis omina festa manus?<br>
occidit, et misero steterat vicesimus annus:<br>
&nbsp;&nbsp;&nbsp;&nbsp;tot bona tam parvo clausit in orbe dies.<br>
i nunc, tolle animos et tecum finge triumphos,<br>
&nbsp;&nbsp;&nbsp;&nbsp;stantiaque in plausum tota theatra iuvent;<br>
Attalicas supera vestes, atque ostra smaragdis<br>
&nbsp;&nbsp;&nbsp;&nbsp;gemmea sint Indis: ignibus ista dabis.<br>
sed tamen huc omnes, huc primus et ultimus ordo:<br>
&nbsp;&nbsp;&nbsp;&nbsp;est mala, sed cunctis ista terenda viast.<br>
exoranda canis tria sunt latrantia colla,<br>
&nbsp;&nbsp;&nbsp;&nbsp;scandendast torvi publica cumba senis.<br>
nec forma aeternum aut cuiquamst fortuna perennis:<br>
&nbsp;&nbsp;&nbsp;&nbsp;longius aut propius mors sua quemque manet.<br>
ille licet ferro cautus se condat et aere,<br>
&nbsp;&nbsp;&nbsp;&nbsp;mors tamen inclusum protrahit inde caput.<br>
Nirea non facies, non vis exemit Achillem,<br>
&nbsp;&nbsp;&nbsp;&nbsp;Croesum aut, Pactoli quas parit umor, opes.<br>
at tibi nauta, pias hominum quo traicit umbras,<br>
&nbsp;&nbsp;&nbsp;&nbsp;huc animae portet corpus inane tuae:<br>
qua Siculae victor telluris Claudius et qua<br>
&nbsp;&nbsp;&nbsp;&nbsp;Caesar, ab humana cessit in astra via.
</p>

<p class=shortborder></p>

<p>
<a name="19"></a><b>XIX</B>
</p>

<p>
Obicitur totiens a te mihi nostra libido:<br>
&nbsp;&nbsp;&nbsp;&nbsp;crede mihi, vobis imperat ista magis.<br>
vos, ubi contempti rupistis frena pudoris,<br>
&nbsp;&nbsp;&nbsp;&nbsp;nescitis captae mentis habere modum.<br>
flamma per incensas citius sedetur aristas,<br>
&nbsp;&nbsp;&nbsp;&nbsp;fluminaque ad fontis sint reditura caput,<br>
et placidum Syrtes portum et bona litora nautis<br>
&nbsp;&nbsp;&nbsp;&nbsp;praebeat hospitio saeva Malea suo,<br>
quam possit vestros quisquam reprehendere cursus<br>
&nbsp;&nbsp;&nbsp;&nbsp;et rabidae stimulos frangere nequitiae.<br>
testis, Cretaei fastus quae passa iuvenci<br>
&nbsp;&nbsp;&nbsp;&nbsp;induit abiegnae cornua falsa bovis;<br>
 testis Thessalico flagrans Salmonis Enipeo,<br>
&nbsp;&nbsp;&nbsp;&nbsp;quae voluit liquido tota subire deo.<br>
crimen et illa fuit, patria succensa senecta<br>
&nbsp;&nbsp;&nbsp;&nbsp;arboris in frondes condita Myrrha novae.<br>
nam quid Medeae referam, quo tempore matris<br>
&nbsp;&nbsp;&nbsp;&nbsp;iram natorum caede piavit amor?<br>
quidve Clytaemestrae, propter quam tota Mycenis<br>
&nbsp;&nbsp;&nbsp;&nbsp;infamis stupro stat Pelopea domus?<br>
tuque, o, Minoa venumdata, Scylla, figura<br>
&nbsp;&nbsp;&nbsp;&nbsp;tondes purpurea regna paterna coma.<br>
hanc igitur dotem virgo desponderat hosti!<br>
&nbsp;&nbsp;&nbsp;&nbsp;Nise, tuas portas fraude reclusit amor.<br>
at vos, innuptae, felicius urite taedas:<br>
&nbsp;&nbsp;&nbsp;&nbsp;pendet Cretaea tracta puella rate.<br>
non tamen immerito Minos sedet arbiter Orci:<br>
&nbsp;&nbsp;&nbsp;&nbsp;victor erat quamvis, aequus in hoste fuit.
</p>

<p class=shortborder></p>

<p>
<a name="20"></a><b>XX</B>
</p>

<p>
Credis eum iam posse tuae meminisse figurae,<br>
&nbsp;&nbsp;&nbsp;&nbsp;vidisti a lecto quem dare vela tuo?<br>
durus, qui lucro potuit mutare puellam!<br>
&nbsp;&nbsp;&nbsp;&nbsp;tantine, ut lacrimes, Africa tota fuit?<br>
at tu stulta adeo's? tu fingis inania verba:<br>
&nbsp;&nbsp;&nbsp;&nbsp;forsitan ille alio pectus amore terat.<br>
est tibi forma potens, sunt castae Palladis artes,<br>
&nbsp;&nbsp;&nbsp;&nbsp;splendidaque a docto fama refulget avo,<br>
fortunata domus, modo sit tibi fidus amicus.<br>
&nbsp;&nbsp;&nbsp;&nbsp;fidus ero: in nostros curre, puella, toros!<br>
tu quoque, qui aestivos spatiosius exigis ignes,<br>
&nbsp;&nbsp;&nbsp;&nbsp;Phoebe, moraturae contrahe lucis iter.<br>
nox mihi prima venit! primae da tempora nocti!<br>
&nbsp;&nbsp;&nbsp;&nbsp;longius in primo, Luna, morare toro.<br>
quam multae ante meis cedent sermonibus horae<br>
&nbsp;&nbsp;&nbsp;&nbsp;dulcia quam nobis concitet arma Venus!<br>
foedera sunt ponenda prius signandaque iura<br>
&nbsp;&nbsp;&nbsp;&nbsp;et scribenda mihi lex in amore novo.<br>
haec Amor ipse suo constringet pignora signo:<br>
&nbsp;&nbsp;&nbsp;&nbsp;testis sidereae torta corona deae.<br>
namque ubi non certo vincitur foedere lectus,<br>
&nbsp;&nbsp;&nbsp;&nbsp;non habet ultores nox vigilanda deos,<br>
et quibus imposuit, solvit mox vincla libido:<br>
&nbsp;&nbsp;&nbsp;&nbsp;contineant nobis omina prima fidem.<br>
ergo, qui tactis haec foedera ruperit aris,<br>
&nbsp;&nbsp;&nbsp;&nbsp;pollueritque novo sacra marita toro,<br>
illi sint quicumque solent in amore dolores,<br>
&nbsp;&nbsp;&nbsp;&nbsp;et caput argutae praebeat historiae,<br>
nec flenti dominae patefiant nocte fenestrae:<br>
&nbsp;&nbsp;&nbsp;&nbsp;semper amet, fructu semper amoris egens.
</p>

<p class=shortborder></p>

<p>
<a name="21"></a><b>XXI</B>
</p>

<p>
Magnum iter ad doctas proficisci cogor Athenas<br>
&nbsp;&nbsp;&nbsp;&nbsp;ut me longa gravi solvat amore via.<br>
crescit enim assidue spectando cura puellae:<br>
&nbsp;&nbsp;&nbsp;&nbsp;ipse alimenta sibi maxima praebet amor.<br>
omnia sunt temptata mihi, quacumque fugari<br>
&nbsp;&nbsp;&nbsp;&nbsp;posset: at exsomnis me premit ipse deus.<br>
vix tamen aut semel admittit, cum saepe negarit:<br>
&nbsp;&nbsp;&nbsp;&nbsp; seu venit, extremo dormit amicta toro.<br>
unum erit auxilium: mutatis Cynthia terris<br>
&nbsp;&nbsp;&nbsp;&nbsp;quantum oculis, animo tam procul ibit amor.<br>
nunc agite, o socii, propellite in aequora navem,<br>
&nbsp;&nbsp;&nbsp;&nbsp;remorumque pares ducite sorte vices,<br>
iungiteque extremo felicia lintea malo:<br>
&nbsp;&nbsp;&nbsp;&nbsp;iam liquidum nautis aura secundat iter.<br>
Romanae turres et vos valeatis, amici,<br>
&nbsp;&nbsp;&nbsp;&nbsp;qualiscumque mihi tuque, puella, vale!<br>
ergo ego nunc rudis Hadriaci vehar aequoris hospes,<br>
&nbsp;&nbsp;&nbsp;&nbsp;cogar et undisonos nunc prece adire deos.<br>
deinde per Ionium vectus cum fessa Lechaeo<br>
&nbsp;&nbsp;&nbsp;&nbsp;sedarit placida vela phaselus aqua,<br>
quod superest, sufferre, pedes, properate laborem,<br>
&nbsp;&nbsp;&nbsp;&nbsp;Isthmos qua terris arcet utrumque mare.<br>
inde ubi Piraei capient me litora portus,<br>
&nbsp;&nbsp;&nbsp;&nbsp;scandam ego Theseae bracchia longa viae.<br>
illic vel stadiis animum emendare Platonis<br>
&nbsp;&nbsp;&nbsp;&nbsp;incipiam aut hortis, docte Epicure, tuis;<br>
persequar aut studium linguae, Demosthenis arma,<br>
&nbsp;&nbsp;&nbsp;&nbsp;libaboque tuos, culte Menandre, sales;<br>
aut certe tabulae capient mea lumina pictae,<br>
&nbsp;&nbsp;&nbsp;&nbsp;sive ebore exactae, seu magis aere, manus.<br>
et spatia annorum et longa intervalla profundi<br>
&nbsp;&nbsp;&nbsp;&nbsp;lenibunt tacito vulnera nostra sinu:<br>
seu moriar, fato, non turpi fractus amore;<br>
&nbsp;&nbsp;&nbsp;&nbsp;atque erit illa mihi mortis honesta dies.
</p>

<p class=shortborder></p>

<p>
<a name="22"></a><b>XXII</B>
</p>

<p>
Frigida tam multos placuit tibi Cyzicus annos,<br>
&nbsp;&nbsp;&nbsp;&nbsp;Tulle, Propontiaca qua fluit isthmos aqua,<br>
Dindymis et sacra fabricata in vite Cybebe,<br>
&nbsp;&nbsp;&nbsp;&nbsp;raptorisque tulit quae via Ditis equos?<br>
si te forte iuvant Helles Athamantidos urbes,<br>
&nbsp;&nbsp;&nbsp;&nbsp;nec desiderio, Tulle, movere meo,<br>
si tibi olorigeri visendast ora Caystri,<br>
&nbsp;&nbsp;&nbsp;&nbsp;et quae serpentis temperat unda vias;<br>
tu licet aspicias caelum omne Atlanta gerentem,<br>
&nbsp;&nbsp;&nbsp;&nbsp;sectaque Persea Phorcidos ora manu,<br>
Geryonis stabula et luctantum in pulvere signa<br>
&nbsp;&nbsp;&nbsp;&nbsp;Herculis Antaeique, Hesperidumque choros;<br>
tuque tuo Colchum propellas remige Phasim,<br>
&nbsp;&nbsp;&nbsp;&nbsp;Peliacaeque trabis totum iter ipse legas,<br>
qua rudis Argoa natat inter saxa columba<br>
&nbsp;&nbsp;&nbsp;&nbsp;in faciem prorae pinus adacta novae:<br>
omnia Romanae cedent miracula terrae.<br>
&nbsp;&nbsp;&nbsp;&nbsp;natura hic posuit, quidquid ubique fuit.<br>
armis apta magis tellus quam commoda noxae:<br>
&nbsp;&nbsp;&nbsp;&nbsp;Famam, Roma, tuae non pudet historiae.<br>
nam quantum ferro tantum pietate potentes<br>
&nbsp;&nbsp;&nbsp;&nbsp;stamus: victricis temperat ira manus.<br>
hic, Anio Tiburne, fluis, Clitumnus ab Umbro<br>
&nbsp;&nbsp;&nbsp;&nbsp;tramite, et aeternum Marcius umor opus,<br>
Albanus lacus et foliis Nemorensis abundans,<br>
&nbsp;&nbsp;&nbsp;&nbsp;potaque Pollucis nympha salubris equo.<br>
at non squamoso labuntur ventre cerastae,<br>
&nbsp;&nbsp;&nbsp;&nbsp; Itala portentis nec furit unda novis;<br>
non hic Andromedae resonant pro matre catenae,<br>
&nbsp;&nbsp;&nbsp;&nbsp;nec tremis Ausonias, Phoebe fugate, dapes,<br>
nec cuiquam absentes arserunt in caput ignes<br>
&nbsp;&nbsp;&nbsp;&nbsp;exitium nato matre movente suo;<br>
Penthea non saevae venantur in arbore Bacchae,<br>
&nbsp;&nbsp;&nbsp;&nbsp;nec solvit Danaas subdita cerva rates;<br>
cornua nec valuit curvare in paelice Iuno<br>
&nbsp;&nbsp;&nbsp;&nbsp;aut faciem turpi dedecorare bove;<br>
* * * * * * * * * * * * * * * * * * * * * * * * * * * * * *<br>
arboreasque cruces Sinis, et non hospita Grais<br>
&nbsp;&nbsp;&nbsp;&nbsp;saxa, et curtatas in fera fata trabes.<br>
haec tibi, Tulle, parens, haec est pulcherrima sedes,<br>
&nbsp;&nbsp;&nbsp;&nbsp;hic tibi pro digna gente petendus honos,<br>
hic tibi ad eloquium cives, hic ampla nepotum<br>
&nbsp;&nbsp;&nbsp;&nbsp;spes et venturae coniugis aptus amor.
</p>

<p class=shortborder></p>

<p>
<a name="23"></a><b>XXIII</B>
</p>

<p>
Ergo tam doctae nobis periere tabellae,<br>
&nbsp;&nbsp;&nbsp;&nbsp;scripta quibus pariter tot periere bona!<br>
has quondam nostris manibus detriverat usus,<br>
&nbsp;&nbsp;&nbsp;&nbsp;qui non signatas iussit habere fidem.<br>
illae iam sine me norant placare puellas,<br>
&nbsp;&nbsp;&nbsp;&nbsp;et quaedam sine me verba diserta loqui.<br>
non illas fixum caras effecerat aurum:<br>
&nbsp;&nbsp;&nbsp;&nbsp;vulgari buxo sordida cera fuit.<br>
qualescumque mihi semper mansere fideles,<br>
&nbsp;&nbsp;&nbsp;&nbsp;semper et effectus promeruere bonos.<br>
forsitan haec illis fuerunt mandata tabellis:<br>
&nbsp;&nbsp;&nbsp;&nbsp;'irascor, quoniam's, lente, moratus heri.<br>
an tibi nescio quae visast formosior? an tu<br>
&nbsp;&nbsp;&nbsp;&nbsp;non bona de nobis crimina ficta iacis?'<br>
aut dixit: 'venies hodie, cessabimus una:<br>
&nbsp;&nbsp;&nbsp;&nbsp;hospitium tota nocte paravit Amor,'<br>
et quaecumque volens reperit non stulta puella<br>
&nbsp;&nbsp;&nbsp;&nbsp;garrula, cum blandis dicitur hora dolis.<br>
me miserum, his aliquis rationem scribit avarus<br>
&nbsp;&nbsp;&nbsp;&nbsp;et ponit duras inter ephemeridas!<br>
quas si quis mihi rettulerit, donabitur auro:<br>
&nbsp;&nbsp;&nbsp;&nbsp;quisenta velit?<br>
i puer, et citus haec aliqua propone columna,<br>
&nbsp;&nbsp;&nbsp;&nbsp;et dominum Esquiliis scribe habitare tuum.
</p>

<p class=shortborder></p>

<p>
<a name="24"></a><b>XXIV</B>
</p>

<p>
Falsast ista tuae, mulier, fiducia formae,<br>
&nbsp;&nbsp;&nbsp;&nbsp;olim oculis nimium facta superba meis.<br>
noster amor talis tribuit tibi, Cynthia, laudes:<br>
&nbsp;&nbsp;&nbsp;&nbsp;versibus insignem te pudet esse meis.<br>
mixtam te varia laudavi saepe figura,<br>
&nbsp;&nbsp;&nbsp;&nbsp;ut, quod non esses, esse putaret amor;<br>
et color est totiens roseo collatus Eoo,<br>
&nbsp;&nbsp;&nbsp;&nbsp;cum tibi quaesitus candor in ore foret:<br>
quod mihi non patrii poterant avertere amici,<br>
&nbsp;&nbsp;&nbsp;&nbsp;eluere aut vasto Thessala saga mari,<br>
hoc ego--non ferro, non igne coactus, at ipsa<br>
&nbsp;&nbsp;&nbsp;&nbsp;naufragus Aegaea (vera fatebor) aqua.<br>
correptus saevo Veneris torrebar aeno;<br>
&nbsp;&nbsp;&nbsp;&nbsp; vinctus eram versas in mea terga manus.<br>
ecce coronatae portum tetigere carinae,<br>
&nbsp;&nbsp;&nbsp;&nbsp;traiectae Syrtes, ancora iacta mihist.<br>
nunc demum vasto fessi resipiscimus aestu,<br>
&nbsp;&nbsp;&nbsp;&nbsp;vulneraque ad sanum nunc coiere mea.<br>
Mens Bona, si qua dea's, tua me in sacraria dono!<br>
&nbsp;&nbsp;&nbsp;&nbsp;exciderunt surdo tot mea vota Iovi.
</p>

<p class=shortborder></p>

<p>
<a name="25"></a><b>XXV</B>
</p>

<p>
Risus eram positis inter convivia mensis,<br>
&nbsp;&nbsp;&nbsp;&nbsp;et de me poterat quilibet esse loquax.<br>
quinque tibi potui servire fideliter annos:<br>
&nbsp;&nbsp;&nbsp;&nbsp;ungue meam morso saepe querere fidem.<br>
nil moveor lacrimis: ista sum captus ab arte;<br>
&nbsp;&nbsp;&nbsp;&nbsp;semper ab insidiis, Cynthia, flere soles.<br>
flebo ego discedens, sed fletum iniuria vincit:<br>
&nbsp;&nbsp;&nbsp;&nbsp;tu bene conveniens non sinis ire iugum.<br>
limina iam nostris valeant lacrimantia verbis,<br>
&nbsp;&nbsp;&nbsp;&nbsp;nec tamen irata ianua fracta manu.<br>
at te celatis aetas gravis urgeat annis,<br>
&nbsp;&nbsp;&nbsp;&nbsp;et veniat formae ruga sinistra tuae!<br>
vellere tum cupias albos a stirpe capillos,<br>
&nbsp;&nbsp;&nbsp;&nbsp;iam speculo rugas increpitante tibi,<br>
exclusa inque vicem fastus patiare superbos,<br>
&nbsp;&nbsp;&nbsp;&nbsp;et quae fecisti facta queraris anus!<br>
has tibi fatalis cecinit mea pagina diras:<br>
&nbsp;&nbsp;&nbsp;&nbsp;eventum formae disce timere tuae!
</p>

<p class=border></P>

<p>
<table border=0 cellspacing=15 cellpadding=0 align=center>
<tr>
	<td><a href="prop.html">Propertius</A>
	<td><a href="index.html">The Latin Library</A>
	<td><a href="classics.html">The Classics Page</A>
</TABLE>
</p>
</BODY></HTML>