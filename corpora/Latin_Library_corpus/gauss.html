<html>
	<head>
		<title>
			Gauss: Demonstratio Nova
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>
DEMONSTRATIO NOVA<br>

THEOREMATIS<br>

OMNEM FVNCTIONEM ALGEBRAICAM<br>

RATIONALEM INTEGRAM<br>

VNIVS VARIABILIS<br>

IN FACTORES REALES PRIMI VEL SECUNDI GRADVS<br>

RESOLVI POSSE
<br>
<br>
AVCTORE<br>
CAROLO FRIDERICO GAVSS<br>
HELMSTADII<br>
APVD C. G. FLECKEISEN. 1799
</p>

<p class=border></P>

<p>
<p align="center">1. </p>
<p>
Quaelibet aequatio algebraica determinata reduci potest ad formam
<em>x<sup>m</sup>+Ax<sup>m-1</sup>+Bx<sup>m-2</sup>+</em> etc. <em>+M=0</em>, ita vt <em>m</em> sit
numerus integer positiuus. Si partem primam huius aequationis
per <em>X</em> denotamus, aequationique <em>X=0</em> per plures valores inaequales
ipsius <em>x</em> satisfieri supponimus, puta ponendo <em>x=&alpha;</em>, <em>x=&beta;</em>,
<em>x=&gamma;</em> etc. functio <em>X</em> per productum e factoribus <em>x-&alpha;</em>, <em>x-&beta;</em>,
<em>x-&gamma;</em> etc. diuisibilis erit. Vice versa, si productum e pluribus
factoribus simplicibus <em>x-&alpha;</em>, <em>x-&beta;</em>, <em>x-&gamma;</em> etc. functionem <em>X</em> metitur:
aequationi <em>X=0</em> satisfiet, aequando ipsam <em>x</em> cuicunque
quantitatum <em>&alpha;, &beta;, &gamma;</em> etc.  Denique si <em>X</em> producto ex <em>m</em> factoribus
talibus simplicibus aequalis est (siue omnes diuersi sint, siue quidam
ex ipsis identici): alii factores simplices praeter hos functionem
<em>X</em> metiri non poterunt. Quamobrem aequatio <em>m<sup>ti</sup></em> gradus plures
quam <em>m</em> radices habere nequit; simul vero patet, aequationem
<em>m<sup>ti</sup></em> gradus <i>pauciores</i> radices habere posse, etsi <em>X</em> in <em>m</em> factores
simplices resolubilis sit: si enim inter hos factores aliqui sunt
identici, multitudo modorum diuersorum aequationi satisfaciendi
necessario minor erit quam <em>m</em>. Attamen concinnitatis caussa
geometrae dicere maluerunt, aequationem in hoc quoque casu <em>m</em>
radices habere, et tantummodo quasdam ex ipsis aequales inter
se euadere: quod vtique sibi permittere potuerunt.
</p>


<p align="center">2. </p>
<p>
Quae hucusque sunt enarrata, in libris algebraicis sufficienter
demonstrantur neque rigorem geometricum vspiam offendunt.
Sed nimis praepropere et sine praeuia demonstratione solida adoptauisse
videntur analystae theorema cui tota fere doctrina
aequationum superstructa est: <i>Quamuis functionem talem vt <em>X</em> semper
in <em>m</em> factores simplices resolui posse,</i> siue hoc quod cum illo prorsus
conspirat, <i> quamuis aequationem <em>m<sup>ti</sup></em> gradus reuera habere <em>m</em> radices. </i>
Quum iam in aequationibus secundi gradus saepissime ad
tales casus perueniatur, qui theoremati huic repugnant: algebraistae,
vt hos illi subiicerent, coacti fuerunt, fingere quantitatem
quandam imaginariam cuius quadratum sit -1, et tum agnouerunt,
si quantitates formae <em>a+b&radic;-1</em> perinde concedantur vt
reales, theorema non modo pro aequationibus secundi gradus verum
esse, sed etiam pro cubicis et biquadraticis. Hinc vero neutiquam
inferre licuit, admissis quantitatibus formae <em>a+b&radic;-1</em>
cuiuis aequationi quinti superiorisue gradus satisfieri posse, aut
vti plerumque exprimitur (quamquam phrasim lubricam minus probarem)
radices cuiusuis aequationis ad formam <em>a+b&radic;-1</em> reduci
posse. Hoc theorema ab eo, quod in titulo huius scripti
enunciatum est, nihil differt, si ad rem ipsam spectas, huiusque
demonstrationem nouam rigorosam tradere, constituit propositum
praesentis dissertationis.
</p><p>
Ceterum ex eo tempore, quo analystae comperti sunt, infinite
multas aequationes esse, quae nullam omnino radicem haberent,
nisi quantitates formae <em>a+b&radic;-1</em> admittantur, tales
quantitates fictiae tamquam peculiare quantitatum genus, quas
<i> imaginarias</i> dixerunt, vt a <i> realibus</i> distinguerentur, consideratae
et in totam analysin introductae sunt; quonam iure? hoc loco
non disputo. &#151; Demonstrationem meam absque omni quantitatum
imaginarium subsidio absoluam, etsi eadem libertate, qua
omnes recentiores analystae vsi sunt, etiam mihi vti liceret.
</p>


<p align="center">3. </p>
<p>
Quamuis ea, quae in plerisque libris elementaribus tamquam
demonstratio theorematis nostri afferuntur, tam leuia sint,
tantumque a rigore geometrico abhorreant, vt vix mentione sint
digna tamen, ne quid deesse videatur, paucis illa attingam.
''Vt demonstrent, quamuis aequationem <em>x<sup>m</sup>+Ax<sup>m-1</sup>+Bx<sup>m-2</sup></em>
<em>+</em> etc. <em>+M=0</em>, siue <em>X=0</em>, reuera habere <em>m</em> radices, suscipiunt
probare, <em>X</em> in <em>m</em> factores simplices resolui posse. Ad hunc
finem assumunt <em>m</em> factores simplices <em>x-&alpha;</em>, <em>x-&beta;</em>, <em>x-&gamma;</em> etc.  vbi
<em>&alpha;, &beta;, &gamma;</em> etc. adhuc sunt incognitae, productumque ex illis aequale
ponunt functioni <em>X</em>. Tum ex comparatione co&euml;fficientium deducunt
<em>m</em> aequationes, ex quibus incognitas <em>&alpha;, &beta;, &gamma;</em> etc. determinari
posse aiunt, quippe quarum multitudo etiam sit <em>m</em>. Scilicet <em>m-1</em>
incognitas eliminari posse, vnde emergere aequationem, quae,
quam placuerit, incognitam solam contineat. '' Vt de reliquis,
quae in tali argumentatione reprehendi possent, taceam, quaeram
tantummodo, vnde certi esse possimus, vltimam aequationem
reuera vllam radicem habere? Quidni fieri posset, vt neque huic
vltimae aequationi neque propositae, vlla magnitudo in toto quantitatum
realium atque imaginariarum ambitu satisfaciat? &#151; Ceterum
periti facile perspicient, hanc vltimam aequationem necessario
cum proposita <i> omnino identicam</i> fore, siquidem calculus rite
fuerit institutus; scilicet eliminatis incognitis <em>&beta;, &gamma;</em> etc. aequationem
<em>&alpha;<sup>m</sup>+A&alpha;<sup>m-1</sup>+B&alpha;<sup>m-2</sup>+</em> etc. <em>+M=0</em> prodire debere. Plura
de isto ratiocinio exponere necesse non est.
</p><p>
Quidam auctores, qui debilitatem huius methodi percepisse
videntur, tamquam <i> axioma</i> assumunt, quamuis aequationem reuera
habere radicos, si non possibiles, impossibiles. Quid sub
quantitatibus possibilibus et impossibilibus intellegi velint, haud
satis distincte exposuisse videntur. Si quantitates possibiles idem
denotare debent vt reales, impossibiles idem vt imaginariae: axioma
illud neutiquam admitti potest, sed necessario demonstratione
opus habet. Attamen in illo sensu expressiones accipiendae non
videntur, sed axiomatis mens haec potius videtur esse: "Quamquam
nondum sumus certi, necessario dari <em>m</em> quantitates reales
vel imaginarias, quae alicui aequationi datae <em>m<sup>ti</sup></em> gradus satisfaciant,
tamen aliquantisper hoc supponemus; nam si forte con-
tingeret, vt tot quantitates reales et imaginariae inueniri ne-
queant, certe effugium patebit, vt dicamus reliquas esse impos-
sibiles. '' Si quis hac phrasi vti mauult quam simpliciter dicere,
aequationem in hoc casu tot radices non habituram, a me nihil
obstat: at si tum his radicibus impossibilibus ita vtitur tamquam
aliquid veri sint, et e. g. dicit, summam omnium radicum aequationis
<em>x<sup>m</sup>+Ax<sup>m-1</sup>+</em> etc. <em>=0</em>, esse <em>=-A</em>, etiamsi impossibiles
inter illas sint (quae expressio proprie significat, <i>etiamsi
aliquae deficiant</i>): hoc neutiquam probare possum. Nam radices
impossibiles, in tali sensu acceptae, tamen sunt radices, et tum
axioma illud nullo modo sine demonstratione admitti potest, neque
inepte dubitares, annon aequationes exstare possint, quae ne
impossibiles quidem radices habeant? <a href="#note1">*1)</a>
</p>

<p align="center">4. </p><p>
Antequam aliorum geometrarum demonstrationes theorematis
nostri recenseam, et quae in singulis reprehenda mihi videantur,
exponam: obseruo sufficere si tantummodo ostendatur,
omni aequationi quantiuis gradus <em>x<sup>m</sup>+Ax<sup>m-1</sup>+Bx<sup>m-2</sup>+</em>
etc. <em>+M=0</em> siue <em>X=0</em> (vbi co&euml;fficientes <em>A, B</em> etc. reales esse
supponuntur) ad minimum vno modo satisfieri posse per valorem
ipsius <em>x</em> sub forma <em>a+b&radic;-1</em> contentum. Constat enim, <em>X</em>
tunc diuisibilem fore per factorem realem secundi gradus <em>xx-2ax+aa+bb</em>,
si <em>b</em> non fuerit <em>=0</em>, et per factorem realem simplicem
<em>x-a</em>, si <em>b=0</em>.  In vtroque casu quotiens erit realis, et
inferioris gradus quam <em>X</em>; et quum hic eadem ratione factorem
realem primi secundiue gradus habere debeat, patet, per continuationem
huius operationis functionem <em>X</em> tandem in factores
reales simplices vel duplices resolutum iri, aut, si pro singulis
factoribus realibus duplicibus binos imaginarios simplices adhibere
mauis, in <em>m</em> factores simplices.
</p>


<p align="center">5.</p>

<p>
Prima theorematis demonstratio illustri geometrae d'Alembert
debetur, <i>Recherches sur le calcul int&eacute;gral, Histoire de l'Acad. de
Berlin, Ann&eacute;e 1746, p. 182. sqq. </i> Eadem extat in <i>Bongainville,
Trait&eacute; du calcul int&eacute;gral, &agrave; Paris 1754. p. 47. sqq. </i> Methodi
huius praecipua momenta haec sunt.

<p>
Primo ostendit, si functio quaecunque <em>X</em> quantitatis variabilis
<em>x</em> fiat <em>=0</em> aut pro <em>x=0</em> aut pro <em>x=&infin;</em>, atque valorem infinite
paruum realem positiuum nancisci possit tribuendo ipsi <em>x</em>
valorem realem: hanc functionem etiam valorem infinite paruum
realem negatiuum obtinere posse per valorem ipsius <em>x</em> vel realem
vel sub forma imaginaria <em>p+q&radic;-1</em> contentum. Scilicet designante
<em>&Omega;</em> valorem infinite paruum ipsius <em>X</em>, et <em>&omega;</em> valorem respondentem
ipsius <em>x</em>, asserit <em>&omega;</em> per seriem valde conuergentem
<em>a&Omega;<sup>&alpha;</sup>+b&Omega;<sup>&beta;</sup>+c&Omega;<sup>&gamma;</sup></em> etc. exprimi posse, vbi exponentes <em>&alpha;, &beta;, &gamma;</em>
etc. sint quantitates rationales continuo crescentes, et quae adeo
ad minimum in distantia certa ab initio positiuae euadant, terminosque,
in quibus adsint, infinite paruos reddant. Iam si inter
omnes hos exponentes nullus occurat, qui sit fractio denominatoris
paris, omnes terminos seriei reales fieri tum pro positiuo
tum pro negatiuo valore ipsius <em>&Omega;</em>; si vero quaedam fractiones denominatoris
paris inter illos exponentes repariantur, constare,
pro valore negatiuo ipsius <em>&Omega;</em> terminos respondentes in forma
<em>p+q&radic;-1</em> contentos esse. Sed propter infinitam seriei conuergentiam
in casu priori sufficere, si terminus primus (i. e. maximus)
solus retineatur, in posteriori vltra eum terminum, qui
partem imaginariam primus producat, progredi opus non esse.
</p>

<p>
Per simila ratiocinia ostendi posse, si <em>X</em> valorem realem
negatiuum infinite paruum ex valore reali ipsius <em>x</em> assequi possit:
functionem illam valorem realem positiuum infinite paruum ex
valore reali ipsius <em>x</em> vel ex imaginario sub forma <em>p+q&radic;-1</em>
contento adipisci posse.
</p>

<p>
Hinc secundo concludit, etiam valorem aliquem realem finitum
ipsius <em>X</em> dari, in casu priori negatiuum, in posteriori positiuum,
qui ex valore imaginario ipsius <em>x</em> sub forma <em>p+q&radic;-1</em>
contento produci possit.
</p>

<p>
Hinc sequitur, si <em>X</em> sit talis functio ipsius <em>x</em>, quae valorem
realem <em>V</em> ex valore ipsius <em>x</em> reali <em>v</em> obtineat, atque etiam valorem
realem quantitate infinite parua vel maiorem vel minorem ex valore
reali ipsius <em>x</em> assequatur, eandem etiam valorem realem
quantitate infinite parua atque adeo finite vel minorem vel maiorem
quam <em>V</em> (resp.)recipere posse, tribuendo ipsi <em>x</em> valorem sub
forma <em>p+q&radic;-1</em> contentum. Hoc nullo negotio ex praecc. deriuatur,
si pro <em>X</em> substitui concipitur <em>V+Y</em>, et pro <em>x</em>, <em>v+y</em>.
</p>

<p>
Tandem affirmat ill. d'Alembert, si <em>X</em> totum interuallum
aliquod inter duos valores reales <em>R, S</em> percurrere posse supponatur
(<i> i. e. </i>tum ipsi <em>R</em>, tum ipsi <em>S</em>, tum omnibus valoribus realibus
intermediis aequalis fieri), tribuendo ipsi <em>x</em> valores semper in
forma <em>p+q&radic;-1</em> contentos; functionem <em>X</em> quauis quantitate
finita reali adhuc augeri vel diminui posse (prout <em>S&gt;R</em> vel <em>S&lt;R</em>),
manente <em>x</em> semper sub forma <em>p+q&radic;-1</em>. Si enim quantitas
realis <em>U</em> daretur (inter quam et <em>R</em> supponitur <em>S</em> iacere), cui <em>X</em> per
talem valorem ipsius <em>x</em> aequalis fieri non posset, necessario valorem
<i> maximum</i> ipsius <em>X</em> dari (scilicet quando <em>S>R</em>; minimum
vero, quando <em>S&lt;R</em>), puta <em>T</em>, quem ex valore ipsius
<em>x</em>, <em>p+q&radic;-1</em>,
consequeretur, ita vt ipsi <em>x</em> nullus valor sub simili forma contentus
tribui posset, qui functionem <em>X</em> vel minimo excessu propius
versus <em>U</em> promoueret. Iam si in aequatione inter <em>X</em> et <em>x</em> pro <em>x</em>
vbique substituatur <em>p+q&radic;-1</em>, atque tum pars realis, tum pars,
quae factorem <em>&radic;-1</em> implicet, hoc omisso, cifrae aequentur: ex
duabus aequationibus hinc prodeuntibus (in quibus <em>p, q</em> et <em>X</em> cum
constantibus permixtae occurrent) per eliminationem duas alias
elici posse, in quarum altera <em>p, X</em> et constantes reperiantur altera
a <em>p</em> libera solas <em>q, X</em> et constantes inuoluat. Quamobrem
quum <em>X</em> per valores reales ipsarum <em>p,q</em> omnes valores ab <em>R</em> vsque
ad <em>T</em> percurrerit, per praecc. <em>X</em> versus valorem <em>U</em> adhuc propius
accedere posse tribuendo ipsius <em>p, q</em> valores tales <em>&alpha;+&gamma;&radic;-1</em>,
<em>&beta;+&delta;&radic;-1</em> resp. Hinc vero fieri <em>x=&alpha;-&delta;+(&gamma;+&beta;)&radic;-1</em>, <i> i. e. </i>
adhuc sub forma <em>p+q&radic;-1</em> esse, contra hyp.
</p>

<p>
Iam si <em>X</em> functionem talem vt <em>x<sup>m</sup>+Ax<sup>m-1</sup>+Bx<sup>m-2</sup></em>
<em>+</em> etc. <em>+M</em> denotare supponitur, nullo negotio perspicitur, ipsi
<em>x</em> tales valores reales tribui posse, vt <em>X</em> totum aliquod interuallum
inter duos valores reales percurrat. Quare <em>x</em> valorem aliquem
sub forma <em>p+q&radic;-1</em> contentum talem etiam nancisci poterit,
vnde <em>X</em> fiat <em>=0</em>. <i> Q. E. D. </i><a href="#note2">*2)</a>
</p>





<p align="center">6.</p>

<p>
Quae contra demonstrationem d'Alembertianam obiici posse
videntur, ad haec fere redeunt.
</p>
<p>
1. Ill. d'A. nullum dubium mouet de <i> existentia</i> valorum ipsius
<em>x</em> quibus valores dati ipsius <em>X</em> respondeant, sed illam supponit,
solamque <i> formam</i> istorum valorum inuestigat.

<p>
Quamuis vero haec obiecto per se grauissima sit, tamen
hic ad solam dictionis formam pertinet, quae facile ita corrigi potest,
vt illa penitus destruatur.

<p>
2. Assertio, <em>&omega;</em> per talem seriem qualem ponit semper exprimi
posse, certo est falsa, si <em>X</em> etiam funcionem quamlibet transscendentem
designare debet (vti d'A. pluribus locis innuit). Hoc
<i> e. g. </i>manifestum est, si ponitur <em>X=e<sup>1/x</sup></em>, siue <em>x=1/log X</em>. Attamen
si demonstrationem ad eum casum restringimus, vbi <em>X</em> est functio
algebraica ipsius <em>x</em> (quod in praesenti negotio sufficit), propositio
vtique est vera. &#151; Ceterum d'A. nihil pro confirmatione suppositionis
suae attulit; cel. Bougainville supponit <em>X</em> esse functionem
algebraicam ipsius <em>x</em>, et ad inuentionem seriei parallelogrammum
Newtonianum commendat.
</p>

<p>
3. Quantitatibus infinite paruis liberius vtitur, quam cum
geometrico rigore consistere potest aut saltem nostra aetate (vbi
illae merito male audiunt) ab analysta scrupuloso concederetur,
neque etiam saltum a valore infinite paruo ipsius <em>&Omega;</em> ad finitum satis
luculenter explicauit. Propositionem suam, <em>&Omega;</em> etiam valorem
aliquem finitum consequi posse, non tam ex possibilitate valoris
infinite parui ipsius <em>&Omega;</em>, concludere videtur quam inde potius, quod
denotante <em>&Omega;</em> quantitatem valde paruam, propter magnam seriei
conuergentiam, quo plures termini seriei accipiantur, eo propius
ad valorem verum ipsius <em>&omega;</em> accedatur, aut, quo plurium partium
summa pro <em>&omega;</em> accipiatur, eo exactius aequtioni, quae relationem
inter <em>&omega;</em> et <em>&Omega;</em> siue <em>x</em> et <em>X</em> exhibeat, satisfactum iri. Praeterea
quod tota haec argumentatio nimis vaga videtur, quam vt ulla
conclusio rigorosa inde colligi possit: obseruo, vtique dari series,
quae quantumuis paruus valor quantitati, secundum cuius potestates
progrediuntur, tribuatur, nihilominus semper diuergant, ita
vt si modo satis longe continuentur, ad terminos quauis quantitate
data maiores peruenire possis. <a href="#note3">*3)</a> Hoc euenit, quando co&euml;f- ficientes
seriei progressionem hypergeometricam constituunt.
Quamobrem necessario demonstrari debuisset, talem seriem hypergeometricam
in casu praesenti prouenire non posse.
</p>

<p>
Ceterum mihi videtur, ill. d'A. hic non recte ad series infinitas
confugisse, hasque ad stabiliendum theorema hoc fundamentale
doctrinae aequationum haud idoneas esse.
</p>

<p>
4. Ex suppositione, <em>X</em> obtinere posse valorem <em>S</em> neque vero
valorem <em>U</em>, nondum sequitur, inter <em>S</em> et <em>U</em> necessario valorem <em>T</em>
iacere, quem <em>X</em> attingere sed non superare possit. Superest adhuc
alius casus: scilicet fieri posset, vt inter <em>S</em> et <em>U</em> limes situs
sit, ad quem accedere quidem quam prope velis possit <em>X</em>, ipsum
vero nihilominus numquam attingere. Ex argumentis ab ill. d'A.
allatis tantummodo sequitur, <em>X</em> omnem valorem, quem attigerit,
adhuc quantitate finita superare posse, puta quando enaserit <em>=S</em>,
adhuc quantitate aliqua finita <em>&Omega;</em> augeri posse; quo facto, nouum
incrementum <em>&Omega;&prime;</em> accedere, tunc iterum augmentum <em>&Omega;&prime;&prime;</em> etc., ita
vt quotcunque incrementa iam adiecta sint, nullum pro vltimo haberi
debeat, sed semper aliquod nouum accedere possit. At
quamuis <i> multitudo</i> incrementorum possibilium nullis limitibus sit
circumscripta: tamen vtique fieri posset, vt si incrementa <em>&Omega;, &Omega;&prime;, &Omega;&prime;&prime;</em>
etc. continuo decrescerent, nihilominus summa <em>S+&Omega;+&Omega;&prime;+&Omega;&prime;&prime;</em>
etc. limitem aliquem numquam attingeret, quotcunque termini
considerentur.
</p>

<p>
Quamquam hic casus occurrere non potest, quando <em>X</em> designat
functionem algebraicam integram ipsius <em>x</em>: tamen sine demonstratione,
hoc fieri non posse, methodus necessario pro incompleta
habenda est. Quando vero <em>X</em> est functio transscendens,
siue etiam algebraica fracta, casus ille vtique locum habere potest,
<i> e. g. </i>semper quando valori cuidam ipsius <em>X</em> valor infinite magnus
ipsius <em>x</em> respondet. Tum methodus d'Alembertiana non sine
multis ambagibus, et in quibusdam casibus nullo forsan modo, ad
principia indubitata reduci posse videtur.
</p>

<p>
Propter has rationes demonstrationem d'Alembertianam pro
satisfaciente habere nequeo. Attamen hoc non obstante verus
demonstrationis neruus probandi per omnes obiectiones neutiquam
infringi mihi  videtur, credoque eidem fundamento (quamuis longe
diuersa ratione, et saltem maiori circumspicienta) non solum demonstrationem
rigorosam theorematis nostri superstrui, sed ibinde
omnia peti posse, quae circa aequationum <i> transscendentium</i> theoriam
desiderari queant. De qua re grauissima alia occasione fusius
agam; conf. interim infra art. 23. 
</p>


<p align="center">7. </p>
<p>
Post d'Alembertum ill. Euler disquisitiones suas de eodem
argumento promulgauit, <i>Recherches sur les racines imaginaires des
&eacute;quations, Hist. de l'Acad. de Berlin A. 1749. p. 223 sqq. </i>
Methodum duplicem hic tradidit: prioris summa continetur in sequentibus.
</p>
<p>
Primo ill. E. suscipit demonstrare, si <em>m</em> denotet quamcunque
dignitatem numeri 2, functionem <em>x<sup>2m</sup>+Bx<sup>2x-2</sup>+Cx<sup>2m-3</sup></em>
<em>+</em> etc. <em>+M=X</em> (in qua co&euml;fficiens termini secundi est <em>=0</em>)
semper in duos factores reales resolui posse, in quibus <em>x</em> vsque
ad <em>m</em> dimensiones ascendat. Ad hunc finem duos factores assumit,
<em>x<sup>m</sup>-ux<sup>m-1</sup>+&alpha; x<sup>m-2</sup>+&beta; x<sup>m-3</sup>+</em> etc., et <em>x<sup>m</sup>+</em>
<em>ux<sup>m-1</sup>+&lambda; x<sup>m-2</sup>+&mu; x<sup>m-3</sup></em> etc. vbi co&euml;fficientes u,<em>&alpha;, &beta;</em> etc. 
<em>&lambda;, &mu;</em> etc. adhuc incogniti sunt, horumque productum aequale
ponit functioni <em>X</em>. Tum co&euml;fficientium comparatio suppeditat
<em>2m-1</em> aequationes, manifestoque demonstrari tantummodo debet,
incognitis <em>u,&alpha;,&beta;</em> etc. <em>&lambda;, &mu;</em> etc. (quarum multitudo etiam est
<em>2-1</em>) tales valores reales tribui posse, qui aequationibus illis
satisfaciant. Iam E. affirmat, si primo <em>u</em> tamquam cognita consideretur,
ita vt multitudo incognitarum vnitate minor sit quam
multitudo aequationum, his secundum methodos algebraicas notas
rite combinatis omnes <em>&alpha;, &beta;</em> etc. <em>&lambda;, &mu;</em> etc. rationaliter et sine
vlla radicum extractione per <em>u</em> et co&euml;fficientes <em>B, C</em> etc. determinari
posse, adeoque valores reales nancisci, simulac <em>u</em> realis fiat.
Praeterea vero omnes <em>&alpha;, &beta;</em> etc. <em>&lambda;, &mu;</em> etc. eliminari poterunt, ita
vt prodeat aequatio <em>U=0</em>, vbi <em>U</em> erit functio integra solius <em>u</em> et
co&euml;fficientium cognitorum. Hanc aequationem ipsam per methodum
eliminationis vulgarem euoluere, opus immensum fore,
quando aequatio proposita <em>X=0</em> est gradus aliquantum alti; et
pro gradu indeterminato, plane impossibile (iudice ipso E. p. 239.).
Attamen sufficit, vnam illius aequationis proprietatem nouisse,
scilicet quod terminus vltimus in <em>U</em> (qui incognitam <em>u</em> non implicat)
necessario est negatiuus, vnde sequi constat, aequationem
ad minimum vnum radicem realem habere, siue <em>u</em> et proin etiam 
<em>&alpha;, &beta;</em> etc. <em>&lambda;, &mu;</em> etc. ad minimum vno modo realiter determinari
posse: illam vero proprietatem per sequentes reflexiones confirmare
licet. Quum <em>x<sup>m</sup>-ux<sup>m-1</sup>+&alpha; x<sup>m-2</sup>+</em> etc. supponatur
esse factor functionis <em>X</em>: necessario <em>u</em> erit summa <em>m</em> radicum
aequationis <em>X=0</em>, adeoque totidem valores habere debebit,
quot modis diuersis ex <em>2m</em> radicibus <em>m</em> excerpi possunt, siue per
principia calculi combinationum <em>(2m .  2m-1 . ... . m+1) / (1 .  2 .  3 ... m)</em> valores.
Hic numerus semper erit impariter par (demonstrationem
haud difficilem supprimo): si itaque ponitur <em>=2k</em>, ipsius semissis
<em>k</em> impar erit; aequatio <em>U=0</em> vero erit gradus <em>2k<sup>ti</sup></em>. Iam quoniam
in aequatione <em>X=0</em> terminus secundus deest: summa
omnium <em>2m</em> radicum erit <em>0</em>; vnde patet, si summa quarumcunque
<em>m</em> radicum fuerit <em>+p</em>, reliquarum summam fore <em>-p</em>, <i> i. e. </i>si
<em>+p</em> est inter valores ipsius <em>u</em>, etiam <em>-p</em> inter eosdem erit. Hinc
E. concludit, <em>U</em> esse productum ex <em>k</em> factoribus duplicibus talibus
<em>uu-pp</em>, <em>uu-qq</em>, <em>vu-rr</em> etc., denotantibus <em>+p, -p, +q,</em>
<em> -q</em> etc. omnes <em>2k</em> radices aequationis <em>U=0</em>, vnde, propter
multitudinem imparem horum factorum, terminus vltimus in <em>U</em>
erit quadratum producti <em>pqr</em> etc. signo negatiuo affectum. Productum
autem <em>pqr</em> etc. semper ex co&euml;fficientibus <em>B, C</em> etc. rationaliter
determinari potest, adeoque necessario erit quantitas realis.
Huius itaque quadratum signo negatiuo affectum certo erit
quantitas negatiua. <i> Q. E. D. </i>
</p>
<p>
Quum hi duo factores reales ipsius <em>X</em> sint gradus <em>m<sup>ti</sup></em> atque
<em>m</em> potestas numeri 2: eadem ratione vterque rursus in duos factores
reales <em>1/2m</em> dimensionum resolui poterit. Quoniam vero per
repetitam dimidiationem numeri <em>m</em> necessario tandem ad binarium
peruenitur, manifestum est, per continuationem operationis functionem
<em>X</em> tandem in factores reales secundi gradus resolutam
haberi.
</p>

<p>
Quodsi vero functio talis proponitur, in qua terminus secundus
non deest, puta <em>x<sup>2m</sup>+Ax<sup>2m-1</sup>+Bx<sup>2m-2</sup>+</em>etc. <em>+M</em>,
designante etiamnum <em>2m</em> potestatem binariam, haec per substitutionem
<em>x=y-A/(2m)</em> transibit in similem functionem termino secundo
carentem. Vnde facile concluditur, etiam illam functionem
in factores reales secundi gradus resolubilem esse.
</p>

<p>
Denique proposita functione gradus <em>n<sup>ti</sup></em>, designante <em>n</em> numerum,
qui non est potestas binaria: ponatur potestas binaria proxime
maior quam <em>n</em>, <em>=2m</em>, multiplicetur functio proposita per 
<em>2m-n</em> factores simplices reales quoscunque. Ex resolubilitate
producti in factores reales secundi gradus, nullo negotio deriuatur,
etiam functionem propositam in factores reales secundi vel
primi gradus resolubilem esse debere.
</p>

<p align="center">8. </p>
<p>
Contra hanc demonstrationem obiici potest.
</p>

<p>
1. Regulam, secundum quam E. concludit, ex <em>2m-1</em>
aequationibus <em>2m-2</em> incognitas <em>&alpha;,&beta;</em> etc. <em>&lambda;, &mu;</em> etc. omnes rationaliter
determinari posse, neutiquam esse generalem, sed
saepissime exceptionem pati. Si quis <i> e. g. </i>in art. 3, aliaque incognitarum 
tamquam cognita spectata, reliquas per hanc et coefficientes
datos rationaliter exprimere tentat, facile inueniet, hoc
esse impossibile, nullamque quantitatum incognitarum aliter
quam per aequationem <em>m-1<sup>ti</sup></em> gradus determinari posse. Quamquam
vero hic statim a priori perspici potest, illud necessario ita euenire
debuisse: tamen merito dubitari posset, annon etiam in
casu praesenti pro quibusdam valoribus ipsius <em>m</em> res eodem modo
se habebat; vt incognitae <em>&alpha;,&beta;</em> etc. <em>&lambda;, &mu;</em> etc. ex <em>u,B,C</em> etc. aliter
quam per aequationem gradus forsan maioris quam <em>2m</em> determinari
nequeant. Pro eo casu, vbi aequatio <em>X=0</em> est quarti gradus,
E. valores rationales co&euml;fficientium per <em>u</em> et co&euml;fficientes
datos eruit; idem vero etiam in omnibus aequationibus altioribus
fieri posse, vtique explicatione ampliori egebat. &#151; Ceterum
operae pretium esse videtur, in formulas illas, quae <em>&alpha;, &beta;</em>
etc. rationaliter per <em>u, B, C</em> etc. exprimant, profundius et generalissime
inquirere; de qua re aliisque ad eliminationis theoriam (argumentum
haudquaquam exhaustum) pertinentibus alia occasione
fusius agere suscipiam.
</p>
<p>
2. Etiamsi autem demonstratum fuerit, cuiusuis gradus sit
aequatio <em>X=0</em>, semper formulas inueniri posse, quae ipsas
<em>&alpha;, &beta;</em> etc. <em>&lambda;, &mu;</em> etc. rationaliter per <em>u, B, C</em> etc. exhibeant: tamen
certum est, pro valoribus quibusdam determinatis co&euml;fficientium
<em>B, C</em> etc. formulas illas <i> indeterminatas</i> euadere posse, ita vt non
solum impossibile sit, incognitas illas rationaliter ex <em>u, B, C</em>
etc. definire, sed adeo reuera quibusdam in casibus valori alicui reali
ipsius <em>u</em> nulli valores reales ipsarum <em>&alpha;, &beta;</em> etc. <em>&lambda;, &mu;</em> etc. respondeant.
Ad confirmationem huius rei breuitatis gratia ablego lectorem
ad diss. ipsam E. vbi p. 236. aequatio quarti gradus fusius
explicata est. Statim quisque videbit, formulas pro co&euml;fficientibus
<em>&alpha;, &beta;</em> indeterminatas fieri, si <em>C=0</em> et pro <em>u</em> assumatur
valor <em>0</em>, illorumque valores non solum sine extractione radicum
assignari non posse, sed adeo ne reales quidem esse, si fuerit
<em>BB-4D</em> quantitas negatiua. Quamquam vero in hoc casu <em>u</em>
adhuc alios valores reales habere, quibus valores reales ipsarum
<em>&alpha;, &beta;</em> respondeant, facile perspici potest: tamen vereri aliquis
posset, ne huius difficultatis enodatio (quam E. omnino non attigit)
in aequationibus altioribus multo maiorem operam facessat.
Certe haec res in demonstratione exacta neutiquam silentio praeteriri
debet.
</p>

<p>
3. Ill. E. supponit tacite, aequationem <em>X=0</em> habere <em>2m</em>
radices, harumque summam statuit <em>=0</em> ideo quod terminus secundus
in <em>X</em> abest. Quomodo de hac licentia (qua omnes auctores
de hoc argumento vtuntur) sentiam, iam supra art. 3. declaraui.
Propositio, summam omnium radicum aequationis alicuius
co&euml;fficienti primo, mutato signo, aequalem esse, ad alias aequationes
applicanda non videtur, nisi quae radices habent: iam quum
per hanc ipsam demonstrationem euinci debeat, aequationem
<em>X=0</em> reuera radices habere, haud permissum videtur, harum
existentiam supponere. Sine dubio ii, qui huius paralogismi fallaciam
nondum penetrauerunt, respondebunt, <i>hic non demonstrari,
aequationi <em>X=0</em> satisfieri posse</i> (nam hoc dicere vult expressio, eam
habere radices), <i>sed tantummodo, ipsi per valores ipsios <em>x</em> sub forma
<em>a+b&radic;-1</em> contentos satisfieri posse; illud vero tamquam axioma supponi. </i>
At quum aliae quantitatum formae, praeter realem et imaginariam
<em>a+b&radic;-1</em> concipi nequeant, non satis luculentum videtur,
quomodo id quod demonstrari debet ab eo, quod tamquam
axioma supponitur, differat; quin adeo si possibile esset adhuc
alias formas quantitatum excogitare, puta formam <em>F, F&prime;, F&prime;&prime;</em>
etc. tamen sine demonstratione admitti non deberet, cuius aequationi
per aliquem valorem ipsius <em>x</em> aut realem, aut sub forma
<em>a+b&radic;-1</em>, aut sub forma <em>F</em>, aut sub <em>F&prime;</em> etc. contentum satisfieri
posse. Quamobrem axioma illud alium sensum habere nequit
quam hunc: Cuius aequationi satisfieri potest <i> aut</i> per valorem
realem incognitae, <i> aut</i> per valorem imaginariam sub forma
<em>a+b&radic;-1</em> contentum, <i> aut</i> forsan per valorem sub forma alia
hucusque ignota contentum, <i> aut</i> per valorem, qui sub nulla
omnino forma continetur. Sed quomodo huiusmodi quantitates
de quibus ne ideam quidem fingere potes &#151; vera vmbrae vmbra
&#151; summari aut multiplicari possint; hoc ea perspicuitate, quae
in mathesi semper postulatur, certo non intelligitur.<a href="#note4">*4)</a>
</p>

<p>
Ceterum conclusiones, quas E. ex suppositione sua elicuit,
per has obiectiones haudquaquam suspectas reddere volo; quin
potius certus sum, illas per methodum neque difficilem neque ab
Euleriana multum diuersam ita comprobari posse, vt nemini vel
minimus scrupulus superesse debeat. Solam <i> formam</i> reprehendo,
quae quamuis in <i> inueniendis</i> nouis veritatibus magnae vtilitatis
esse possit, tamen in <i> demonstrando</i>, coram publico, minime probanda
videtur.
</p>

<p>
4. Pro demonstratione assertionis, productum <em>pqr</em> etc. ex
co&euml;fficientibus in <em>X</em> <i> rationaliter</i> determinari posse, ill. E. nihil
omnino attulit. Omnia, quae hac de re in aequationibus <i>quarti
gradus</i> explicat, haec sunt (vbi <em>a, b, c, d</em> sunt radices
aequationes propositae <em>x<sup>4</sup>+Bxx+Cx+D=0</em>):

<p>
''On m'objectera sans doute, que j'al suppos&eacute; ici, que la
quantit&eacute; <em>pqr</em> &eacute;toit une quantit&eacute; r&eacute;elle, et que son quarr&eacute; <em>ppqqrr</em>
&eacute;toit affirmatif; ce qui &eacute;toit encor douteux, vu que les racines
<em>a, b, c, d</em> &eacute;tant imaginaire, il pourroit bien arriver, que le quarr&eacute;
de la quantit&eacute; <em>pqr</em>, qui en es compos&eacute;e, fut negatif. Or je
reponds &agrave; cela que ce cas ne sauroit jamais avoir lieu; car
quelque imaginaires que soient les racines <em> a,b,c,d,</em> on sait pourtant,
qu'il doit y avoir <em>a+b+c+d=0</em>; <em>ab+ac+ad+bc</em>
<em>+bb+cd=B</em>; <em>abc+abd+acd+bcd=-C</em> <a href="#note5">*5)</a>;
<em>abcd</em>
<em>=D</em>, ces quantit&eacute;s <em>B,C,D</em> &eacute;tant r&eacute;elles. Mais puisque <em>p=</em>
<em>a+b, q=a+c, r=a+b</em>, leur produit <em>pqr=(a+b)(a+c)a+d)</em>
est determinable <i> comme on sait</i>, par les quantit&eacute;s <em>B,C,D</em>, et sera
par conse&eacute;quent r&eacute;el, tout comme nous avons vu, qu'il est effectivement
<em>pqr=-C,</em> et <em>ppqqrr=CC</em>. On reconnoitra ais&eacute;ment
de m&ecirc;me, que dans les plus hautes &eacute;quations cette m&ecirc;me
circonstance doit avoir lieu, et qu'on ne sauroit me faire des objections
de ce cot&eacute;.'' Conditionem, productum <em>pqr</em> etc.  <i> rationaliter</i>
per <em>B,C</em> etc.  determinari posse, E. nullibi adiecit, attamen
semper subintellexisse videtur, quum absque illa demonstratio
nullam vim habere possit. Iam verum quidem est in aequationibus
quarti gradus, si productum <em>(a+b)(a+c)(a+d)</em> euoluatur obtineri
<em>aa(a+b+c+d)+abc+abd+acd+bcd=-C</em>, attamen
non satis perspicuum videtur, quomodo in omnibus aequationibus
superioribus productum rationaliter per co&euml;fficientes determinari
possit. Clar. de Foncenex, qui primus hoc obseruauit
(<i>Miscell. phil. math. soc. Taurin. T. I. p. </i>117.), recte contendit,
sine demonstratione rigorosa huius propositionis methodum
omnem vim perdere, illam vero satis difficilem sibi videri confitetur,
et quam viam frustra tentauerit, enarrat. <a href="#note6">*6)</a> Attamen haec
res haud difficulter per methodum sequentem (cuius summam addigitare
tantummodo hic possum) obsoluitur: Quamquam in
aequationibus quarti gradus non satis clarum est, productum
<em>(a+b)(a+c)(a+d)</em> per co&euml;fficientes <em>B,C,D</em> determinabile esse,
tamen facile perspici potest, idem productum etiam esse <em>=</em>
<em>(b+a)(b+c)(b+d)</em>, nec non <em>=(c+a)(c+b)(c+d)</em>, denique
etiam <em>=(d+a)(d+b)(d+c)</em>. Quare productum <em>pqr</em> erit quadrans
summae <em>(a+b)(a+c)(a+d)+(b+a)(b+c)(b+d)+</em>
<em>(c+a)(c+b)(c+d)+(b+a)(b+d)(d+c)</em>, quam, si evoluatur,
fore functionem rationalem integram radicum <em>a,b,c,d</em> talem, in
quam omnes eadem ratione ingrediantur, nullo negotio a priori
praeuideri potest. Tales vero functiones semper rationaliter per
co&euml;fficientes aequationis, cuius radices sunt <em>a, b, c, d</em>, exprimi
possunt. &#151; Idem etiam manifestum est, si productum <em>pqr</em> sub
hanc formam redigatur:
</p>
<p align="center">
<em>1/2 (a+b-c-d)</em> x <em>1/2 (a+c-b-d)</em> x <em>1/2 (a+d-b-c)</em>,
</p>
<p>
quod productum euolutum omnes <em>a, b, c, d</em> eodem modo implicaturum
esse facile praeuideri potest. Simul periti facile hinc colligent,
quomodo hoc ad altiores aequationes applicare debeat. &#151;
Completam demonstrationis expositionem, quam hic apponere breuitas
non permittit, vna cum vberiori disquisitione de functionibus
plures variabiles eodem modo inuoluentibus ad aliam occasionem
mihi reseruo.
</p>

<p>
Ceterum obseruo, praeter has quatuor obiectiones, adhuc
quaedam alia in demonstratione E. reprehendi posse, quae tamen
silentio praetereo, ne forte censor nimis seuerus esse videar,
praesertim quum praecedentia satis ostendere videatur, demonstrationem
in ea quidem forma, in qua ab E. proposita est, pro
completa neutiquam haberi posse.
</p>
<p>
Post hanc demonstrationem, E. adhuc aliam viam theorema
pro aequationibus, quarum gradus non est potestas binaria, ad talium
aequationum resolutionem reducendi ostendit: attamen quum
methodus haec pro aequationibus quarum gradus est potestas binaria,
nihil doceat, insuperque omnibus obiectionibus praecc.
(praeter quartam) aeque obnoxia sit vt demonstratio prima generalis:
haud necesse est illam hic fusius explicare.
</p>

<p align="center">9. </p>
<p>
In eadem commentatione ill. E. theorema nostrum adhuc
alia via confirmare annixus est p. 263, cuius summa continetur
in his: Proposita aequatione <em>x<sup>n</sup>+Ax<sup>n-1</sup>+Bx<sup>n-2</sup></em> etc. <em>=0</em>,
hucusque quidem expressio analytica, quae ipsius radices exprimat,
inueniri non potuit, si exponens <em>n>4</em>; attamen certum
esse videtur (vti asserit E.), illam nihil aliud continere posse,
quam operationes arithmeticas et extractiones radicum eo magis
complicatas, quo maior sit <em>n</em>. Si hoc conceditur, E. optime
ostendit, quantumuis inter se complicata sint signa radicalia, tamen
formulae valorem semper per formam <em>M+N&radic;-1</em> repraesentabilem
fore, ita vt <em>M, N</em> sint quantitates reales. 
</p>
<p>
Contra hoc ratiocinium obiici potest, post tot tantorum geometrarum
labores perexiguam spem superesse, ad resolutionem
generalem aequationum algebraicarum vmquam perueniendi, ita
vt magis magisque verisimile fiat, talem resolutionem omnino
esse impossibilem et contradictoriam. Hoc eo minus paradoxum
videri debet, <i>quum id quod vulgo resolutio aequationis dicitur proprie
nihil aliud sit quam ipsius reductio ad aequationes puras. </i> Nam aequationum
purarum solutio hinc non docetur sed supponitur, et si radicem
aequationis <em>x<sup>m</sup>=H</em> per <em><sup>m</sup>&radic;H</em> exprimis illam neutiquam soluisti,
neque plus fecisti, quam si ad denotandam radicem aequationis
<em>x<sup>n</sup>+Ax<sup>n-1</sup>+</em> etc. <em>=0</em> signum aliquod excogitares, radicemque
huic aequalem poneres. Verum est, aequationes puras
propter facilitatem ipsarum radices per approximationem inueniendi,
et propter nexum elegantem, quem omnes radices inter
se habent, prae omnibus reliquis multum praestare, adeoque neutiquam
vituperandum esse, quod analystae harum radices per
signum peculiare denotauerunt: attamen ex eo, quod hoc signum
perinde vt signa arithmetica additionis, subtractionis, multiplicationis,
diuisionis et euectionis ad dignitatem sub nomine <i>expressionum
analyticarum</i> complexi sunt, minime sequitur cuiusuis aequationis
radicem per illas exhibere posse. Seu, missis verbis, sine
ratione sufficienti supponitur, cuiusuis aequationis solutionem ad
solutionem aequationum purarum reduci posse. Forsan non ita
difficile foret, impossibilitatem iam pro quinto gradu omni rigore
demonstrare, de qua re alio loco disquisitiones meas fusius proponam.
Hic sufficit, resolubilitatem generalem aequationum in
illo sensu acceptam, adhuc valde dubiam esse, adeoque demonstrationem,
cuius tota vis ab illa suppositione pendet, in praesenti
rei statu nihil ponderis habere.
</p>

<p align="center">10. </p>
<p>
Postea etiam clar. de Foncenex, quum in demonstratione prima
Euleri defectum animaduertisset (supra art. 8. obiect. 4.), quem
tollere non poterat, adhuc aliam viam tentauit et in comment. laudata
p. 120. in medium protulit <a href="#note7">*7)</a>. Quae consistit in sequentibus.
</p>
<p>
Proposita sit aequatio <em>Z=0</em>, designante <em>Z</em> functionem <em>m<sup>ti</sup></em>
gradus incognitae <em>z</em>. Si <em>m</em> est numerus impar, iam constat, aequationem
hanc habere radicem realem; si vero <em>m</em> est par, clar. F. sequenti
modo probare conatur, aequationem ad minimum vnam
radicem formae <em>p+q&radic;-1</em> habere. Sit <em>m=2<sup>n</sup>i</em>, designante <em>i</em>
numerum imparem, supponaturque <em>zz+uz+M</em> esse diuisor
functionis <em>Z</em>. Tunc singuli valores ipsius <em>u</em> erunt summae binarum
radicum aequationis <em>Z=0</em> (mutato signo), quamobrem <em>u</em>
habebit <em>(m . m-t) / (1 . 2)=m&prime;</em> valores, et si <em>u</em> per aequationem <em>U=0</em> determinari
supponitur (designante <em>U</em> functionem integram ipsius <em>u</em>
et co&euml;fficientium cognitorum in <em>Z</em>), haec erit gradus <em>m&prime;</em><sup>ti</sup>. Facile
vero perspicitur <em>m&prime;</em> fore numerum formae <em>2<sup>n-1</sup>i&prime;</em>, designante <em>i&prime;</em>
numerum imparem. Iam nisi <em>m&prime;</em> est impar, supponatur iterum,
<em>uu+uu&prime;+M&prime;</em> esse diuisorem ipsius <em>U</em>, patetque per similia
ratiocinia <em>u&prime;</em> determinari per aequationem <em>U&prime;=0</em>, vbi <em>U&prime;</em> sit functio
<em>(m&prime; . m&prime;-1) / (1 . 2)</em>ti gradus ipsius <em>u&prime;</em>. Posito vero
<em>(m&prime; . m&prime;-1) / (1 . 2)=m&prime;&prime;</em>, erit <em>m&prime;&prime;</em>
numerus formae <em>2<sup>n-2</sup>i&prime;&prime;</em>, designante <em>i&prime;&prime;</em> numerum imparem. Iam
nisi <em>m&prime;&prime;</em> est impar, statuatur <em>u&prime; u&prime;+u&prime;&prime;u&prime;+M&prime;&prime;</em> esse diuisorem functionis
<em>U&prime;</em>, determinabiturque <em>u&prime;&prime;</em> per aequationem <em>U&prime;&prime;=0</em>, quae
si supponitur esse gradus <em>m&prime;&prime;&prime;</em><sup>ti</sup>, <em>m&prime;&prime;&prime;</em> erit numerus formae <em>s<sup>n-3</sup>i&prime;&prime;&prime;</em>.
Manifestum est, in serie aequationum <em>U=0</em>, <em>U&prime;=0</em>, <em>U&prime;&prime;=0</em>
etc. <em>n<sup>tam</sup></em> fore gradus imparis adeoque radicem realem habere. Statuemus
breuitatis gratia <em>n=3</em>, ita vt aequatio <em>U&prime;&prime;=0</em> radicem
realem <em>u&prime;&prime;</em> habeat, nullo enim negotio perspicitur pro quouis alio
valore ipsius <em>n</em> idem ratiocinium valere. Tunc co&euml;fficientem <em>M&prime;&prime;</em>
per <em>u&prime;&prime;</em> et co&euml;fficientes in <em>U&prime;</em> (quos fore functiones integras co&euml;fficientium
in <em>Z</em> facile intelligitur), siue per <em>u&prime;&prime;</em> et co&euml;fficientes in <em>Z</em>
rationaliter determinabilem fore asserit clar. de F., et proin realem.
Hinc sequitur, radices aequationis <em>u&prime; u&prime;+u&prime;&prime;u&prime;+M&prime;&prime;=0</em>
sub forma <em>p+q&radic;-1</em> contentas fore; eadem vero manifesto
aequationi <em>U&prime;=0</em> satisfacient: quare dabitur valor aliquis ipsius
<em>u&prime;</em> sub forma <em>p+q&radic;-1</em> contentus. Iam co&euml;fficiens <em>M&prime;</em> (eodem
modo vt ante) rationaliter per <em>u&prime;</em> et co&euml;fficientes in <em>Z</em> determinari
potest, adeoque etiam sub forma <em>p+q&radic;-1</em> contentus erit;
quare aequationis <em>uu+u&prime; u+M&prime;</em> radices sub eadem forma contentae
erunt, simul vero aequationi <em>U=0</em> satisfacient, <i> i. e. </i>aequatio
haec habebit radicem sub forma <em>p+q&radic;-1</em> contentam. Denique
hinc simili ratione sequitur, etiam <em>M</em> sub eadem forma contineri,
nec non radicem aequationis <em>zz+uz+M=0</em>, quae
manifesto etiam aequationi propositae <em>Z=0</em> satisfaciet. Quamobrem
quaeuis aequatio ad minimum vnam radicem formae
<em>p+q&radic;-1</em> habebit.
</p>


<p align="center">11. </p>
<p>
Obiectiones 1, 2, 3, quas contra Euleri demonstrationem
primam feci (art. 8.), eandem vim contra hanc methodum habent,
ea tamen differentia, vt obiectio secunda, cui Euleri demonstratio
tantummodo in quibusdam casibus specialibus obnoxia erat,
praesentem in omnibus casibus attingere debeat. Scilicet a priori
demonstrari potest, etiamsi formula detur, quae co&euml;fficientem <em>M&prime;</em>
rationaliter per <em>u&prime;</em> et co&euml;fficientes in <em>Z</em> exprimat, hanc pro pluribus
valoribus ipsius <em>u&prime;</em> necessario indeterminatam fieri debere;
similiterque formulam, quae co&euml;fficientem <em>M&prime;&prime;</em> per <em>u&prime;&prime;</em>
exhibeat, indeterminatam fieri pro quibusdam valoribus ipsius <em>u&prime;&prime;</em> etc. Hoc
luculentissime perspicietur, si aequationem quarti gradus pro exemplo
assumimus. Ponamus itaque <em>m=4</em>, sintque radices aequationis
<em>Z=0</em>, hae <em>&alpha;, &beta;, &gamma;, &delta;</em>. Tum patet aequationem <em>U=0</em> fore
sexti gradus ipsiusque radices <em>-(&alpha;+&beta;)</em>, <em>-(&alpha;+&gamma;)</em>, <em>-(&alpha;+&delta;)</em>,
<em>-(&beta;+&gamma;)</em>, <em>-(&beta;+&delta;)</em>, <em>-(&gamma;+&delta;)</em>. Aequatio <em>U&prime;=0</em> autem erit
decimi quinti gradus, et valores ipsius <em>u&prime;</em> hi <em>2&alpha;+&beta;+&gamma;</em>, <em>2&alpha;+&beta;+&delta;</em>,
<em>2&alpha;+&gamma;+&delta;</em>, <em>2&beta;+&alpha;+&gamma;</em>, <em>2&beta;+&alpha;+&delta;</em>, <em>2&beta;+&gamma;+&delta;</em>, <em>2&gamma;+&alpha;+&beta;</em>,
<em>2&gamma;+&alpha;+&delta;</em>, <em>2&gamma;+&beta;+&delta;</em>, <em>2&delta;+&alpha;+&beta;</em>, <em>2&delta;+&alpha;+&gamma;</em>, <em>2&delta;+&beta;+&gamma;</em>,
<em>&alpha;+&beta;+&gamma;+&delta;</em>, <em>&alpha;+&beta;+&gamma;+&delta;</em>, <em>&alpha;+&beta;+&gamma;+&delta;</em>. Iam in hac aequatione,
quippe cuius gradus est impar, subsistendum erit, habebitque
ea reuera radicem realem <em>&alpha;+&beta;+&gamma;+&delta;</em> (quae primo co&euml;fficienti in
<em>Z</em> mutato signo aequalis adeoque non modo realis sed etiam rationalis
erit, si co&euml;fficientes in <em>Z</em> sunt rationales). Sed nullo negotio
perspici potest, si formula detur, quae valorem ipsius <em>M&prime;</em>
per valorem respondentem ipsius <em>u&prime;</em> rationaliter exhibeat, hanc
necessario pro <em>u&prime;=&alpha;+&beta;+&gamma;+&delta;</em> indeterminatam fieri. Hic enim
valor <i> ter</i> erit radix aequationis <em>U&prime;=0</em>, respondebuntque ipsi tres
valores ipsius <em>M&prime;</em>, puta <em>(&alpha;+&beta;)(&gamma;+&delta;)</em>, <em>(&alpha;+&gamma;)(&beta;+&delta;)</em> et <em>(&alpha;+&delta;)(&beta;+&gamma;)</em>,
qui omnes irrationales esse possunt. Manifesto autem formula
rationalis neque valorem irrationalem ipsius <em>M&prime;</em> in hoc casu producere
posset, neque tres valores diuersos. Ex hoc specimine
satis colligi potest, methodum clar. de Foncenexii neutiquam esse
satisfacientem, sed si ab omni parte completa reddi debeat, multo
profundius in theoriam eliminationis inquiri oportere.
</p>
<p align="center">12. </p>
<p>
Denique ill. LaGrange de theoremate nostro egit in comm.
<i>Sur la forme des racines imaginaires des equations, Nouv. Mem. de
l' Acad. de Berlin 1772.  p. 222 sqq. </i> Magnus hic geometra
imprimis operam dedit, defectus in Euleri demonstratione prima
supplere et reuera praesertim ea, quae supra (art. 8.) obiectionem
tertiam et quartam constituunt, tam profunde perscrutatus est, vt
nihil amplius desiderandum restet, nisi forsan in disquisitione
anteriori supra theoria eliminationis (cui inuestigatio haec tota
innititur) quaedam dubia superesse videantur. &#151; Attamen obiectionem
primam omnino non attigit, quin etiam tota disquisitio
superstructa est suppositioni, quamuis aequationem <em>m<sup>ti</sup></em> gradus
reuera <em>m</em> radices habere.
</p><p>
Probe itaque iis, quae hucusque exposita sunt, perpensis,
demonstrationem nouam theorematis grauissimi ex principiis
omnino diuersis petitam peritis haud ingratam fore spero, quam
exponere statim aggredior. 
</p>
<p align="center">13. </p>

<p>
LEMMA. <i>Denotante m numerum integrum positiuum quemcunque,
functio <em>sin &phi;. x<sup>m</sup>-sin m&phi;. r<sup>m-1</sup>x+sin(m-1)&phi;. r<sup>m</sup></em> diuisibilis
erit per <em>xx-2cos &phi;. rx+rr</em>. </i>
</p>
<p>
<i> Demonstr. </i> Pro <em>m=1</em> functio illa sit <em>=0</em> adeoque per quemcunque
factorem diuisibilis; pro <em>m=2</em> quotiens sit <em>sin &phi;</em>, et pro
quouis valore maiori quotiens erit <em>sin &phi;. x<sup>m-2</sup>+sin 2&phi;. rx<sup>m-3</sup>
+sin3&phi;. rrx<sup>m-4</sup>+</em> etc. <em>+sin(m-1)&phi;. r<sup>m-2</sup></em>. Facile enim
confirmatur multiplicata hac functione per <em>xx-2cos&phi;. rx+rr</em>,
productum functioni propositae aequale fieri.
</p>

<p align="center">14. </p>
<p>
LEMMA. <i>Si quantitas r angulusque <em>&phi;</em> ita sunt determinati, vt
habeantur aequationes</i>
<br>

<em>r<sup>m</sup> cos m&phi;+Ar<sup>m-1</sup> cos(m-1)&phi;+Br<sup>m-2</sup> cos(m-2)&phi;+</em> etc.

 <em>+Krrcos2&phi;+Lrcos&phi;+M=0</em>&nbsp;[1]<br>
<em>r<sup>m</sup> sin m&phi;+Ar<sup>m-1</sup> sin(m-1)&phi;+Br<sup>m-2</sup> sin(m-2)&phi;+</em> etc.
 <em>+Krrsin2&phi;+Lrsin&phi;=0</em>&nbsp;[2]<br>

<i>functio <em>x<sup>m</sup>+Ax<sup>m-1</sup>+Bx<sup>m-2</sup>+</em> etc. <em>+Kxx+Lx+M=X</em>
diuisibilis erit per factorem duplicem <em>xx-2cos&phi;. rx+rr</em>, si modo
<em>r. sin&phi;</em> non <em>=0</em>; si vero <em>r. sin&phi;=0</em>, eadem functio diuisibilis erit
per factorem simplicem <em>x-rcos&phi;</em>. </i>
</p>
<p>
<i> Demonstr. </i> I. Ex art. praec. omnes sequentes quantitates diuisibiles
erunt per <em>xx-2cos&phi;. rx+rr</em>:</p>
<p>
<table>
<tr>
<td><em>   sin&phi;. rx<sup>m</sup> </em></td><td><em> - </em></td><td><em>  sin m&phi;. r<sup>m</sup>x</em></td><td><em> + </em></td><td><em> sin(m-1)&phi;. r<sub>m</sub><sup>+1</sup></em></td>
</tr>
<tr>
<td><em>Asin&phi;. rx<sup>m-1</sup></em></td><td><em>-</em></td><td><em>Asin(m-1)&phi;. r<sup>m-1</sup></em></td><td><em>+</em></td><td><em>Asin(m-2)&phi;. r<sup>m</sup></em></td>
</tr>
<tr>
<td><em>Bsin&phi;. rx<sup>m-2</sup></em></td><td><em>-</em></td><td><em>Bsin(m-2)&phi;. r<sup>m-2</sup></em></td><td><em>+</em></td><td><em>Bsin(m-2)&phi;. r<sup>m-1</sup></em></td>
</tr>
<tr>
<td><em> </em></td><td>etc.              </td><td><em> </em></td><td><em> </em></td><td>etc. </td>
</tr>
<tr>
<td><em>Ksin&phi;. rxx     </em></td><td><em>-</em></td><td><em>Ksin2&phi;. rxx</em></td><td><em>+</em></td><td><em>Ksin&phi;. r<sup>3</sup></em></td>
</tr>
<tr>
<td><em>Lsin&phi;. rx      </em></td><td><em>-</em></td><td><em>Lsin&phi;. rx  </em></td><td><em> </em></td><td><em> *  </em></td>
</tr>
<tr>
<td><em>Msin&phi;. r       </em></td><td><em> </em></td><td><em> *            </em></td><td><em>+</em></td><td><em>Msin(-&phi;)r. </em></td>
</table>
</p>
<p>
Quamobrem etiam summa harum quantitatum per <em>xx-2cos&phi;. rx+rr</em>
diuisibilis erit. At singularum partes primae
constituunt summam <em>sin&phi;. rX</em>; secundae additae dant <em>0</em>, propter
[2]; tertiarum vero aggregatum quoque euanescere, facile perspicitur,
si [1] multiplicatur per <em>sin&phi;</em>, [2] per <em>cos&phi;</em>, productumque
illud ab hoc subducitur. Vnde sequitur, functionem <em>sin&phi;. rX</em>
diuisibilem esse per <em>xx-2cos&phi;. rx+rr</em>, adeoque, nisi fuerit
<em>rsin&phi;=0</em>, etiam functionem <em>X</em>. <i> Q. E. P. </i>
</p>

<p>
II. Si vero <em>rsin&phi;=0</em>, erit aut <em>r=0</em> aut <em>sin&phi;=0</em>. In
casu priori erit <em>M=0</em>, propter [1], adeoque <em>X</em> per <em>x</em> siue per
<em>x-rcos&phi;</em> diuisibilis; in posteriori erit <em>cos&phi;=&plusmn;1</em>, <em>cos2&phi;=
+1</em>, <em>cos3&phi;=&plusmn;1</em> et generaliter <em>cos n&phi;=cos&phi;<sup>n</sup></em>. Quare propter
[1] fiet <em>X=0</em>, statuendo <em>x=cos&phi;</em>, et proin functio <em>X</em> per 
<em>x-cos&phi;</em> erit diuisibilis. <i> Q. E. S. </i> 
</p>

<p align="center">15. </p>
<p>
Theorema praecedens plerumque adiumento quantitatum
imaginariarum demonstratur, vid. Euler <i>Introd. in Anal. Inf. T. I.
p. 110</i>; operae pretium esse duxi, ostendere, quomodo aeque facile
absque illarum auxilio erui possit. Manifestum iam est, ad
demonstrationem theorematis nostri nihil aliud requiriri quam vt
ostendatur: <i>Proposita functione quacunque <em>X</em> formae <em>x<sup>m</sup>+Ax<sup>m-1</sup>+
Bx<sup>m-2</sup>+</em> etc.<em>+Lx+M</em>, <em>r</em> et <em>&phi;</em> ita determinari posse, vt
aequationes</i> [1] <i> et </i>[2] <i>locum habeant</i>. Hinc enim sequetur, <em>X</em> habere
factorem realem primi vel secundi gradus; diuisio autem necessario
producet quotientem realem inferioris gradus, qui ex eadem
ratione quoque factorem primi vel secundi gradus habebit.
Per continuationem huius operationis <em>X</em> tandem in factores reales
simplices vel duplices resoluetur. Illud itaque theorema demonstrare,
propositum est sequentium disquisitionum.
</p>
<p align="center">16. </p>
<p>
Concipiatur planum fixum infinitum (planum tabulae, fig. 1.),
et in hoc recta fixa infinita <em>GC</em> per punctum fixum <em>C</em> transiens.
Assumta aliqua longitudine pro vnitate vt omnes rectae per numeros
exprimi possint, erigatur in quouis puncto plani <em>P</em>, cuius distantia
a centro <em>C</em> est <em>r</em> angulusque <em>GCP=&phi;</em>, perpendiculum
aequale valori expressionis <em>r<sup>m</sup>sin m&phi;+Ar<sup>m-1</sup>sin(m-1)&phi;+</em>
etc.<em>+Lrsin&phi;</em>, quem breuitatis gratia in sequentibus semper per
<em>T</em> designabo. Distantiam <em>r</em> semper tamquam positiuam considero,
et pro punctis, quae axi ab altera parte iacent, angulus <em>&phi;</em> aut
tamquam duobus rectis maior, aut tamquam negatiuus (quod hic
eodem redit) spectari debet. Extremitates horum perpendiculorum
(quae pro valore positiuo ipsius <em>T</em> supra planum accipiendae
sunt, pro negatiuo infra, pro euanescente in plano ipsio) erunt
ad superficiem curuam continuam quaquauersum infinitam, quam
breuitatis gratia in sequentibus <i> superficiem primam</i> vocabo. Prorsus
simili modo ad idem planum et centrum eundemque axem referatur
alia superficies, cuius altitudo supra quoduis plani punctum
sit <em>r<sup>m</sup>cos m&phi;+Ar<sup>m-1</sup>cos(m-1)&phi;+</em> etc. <em>+Lrcos&phi;+M</em>,
quam expressionem breuitatis gratia semper per <em>U</em> denotabo. Superficiem
vero hanc, quae etiam continua et quaquauersum infinita
erit, per denominationem <i> superficiei secundae</i> a priori distinguam.
Tunc manifestum est, totum negotium in eo versari, vt
demonstretur, ad minimum vnum punctum dari, quod simul in
plano, in superficie prima et in superficie secunda iaceat.
</p>
<p align="center">17. </p>
<p>
Facile perspici potest, superficiem primam partim supra planum
partim infra planum iacere; patet enim distantiam a centro <em>r</em>
tam magnam accipi posse, vt reliqui termini in <em>T</em> prae primo
<em>r<sup>m</sup>sin m&phi;</em> euanescant; hic vero, angulo <em>&phi;</em> rite determinato, tam
positiuus quam negatiuus fieri potest. Quare planum fixum necessario
a superficie prima secabitur; hanc plani cum superficie
prima intersectionem vocabo <i> lineam primam</i>; quae itaque determinabitur
per aequationem <em>T=0</em>. Ex eadem ratione planum a superficie
secunda secabitur; intersectio constituet curuam per
aequationem <em>U=0</em> determinatam, quam <i> lineam secundam</i> appellabo.
Proprie vtraque curua ex pluribus ramis constabit, qui
omnino seiuncti esse possunt, singuli vero erunt lineae continuae.
Quin adeo linea prima semper erit talis, quam complexam vocant,
axisque <em>GC</em> tamquam pars huius curuae spectanda; quicunque
enim valor ipsi <em>r</em> tribuatur, <em>U</em> semper fiet <em>=0</em>, quando <em>&phi;</em> aut
<em>=0</em> aut <em>=180&deg;</em>. Sed praestat complexum cunctorum ramorum
per omnia puncta, vbi <em>T=0</em>, transeuntium tamquam vnam curuam
considerare (secundum vsum in geometria sublimiori generaliter
receptum), similiterque cunctos ramos per omnia puncta
transeuntes, vbi <em>U=0</em>. Patet iam, rem eo reductam esse, vt
demonstretur, ad minimum vnum punctum in plano dari, vbi ramus
aliquis lineae primae a ramo lineae secundae secetur. Ad
hunc finem indolem harum linearum propius contemplari oportebit.
</p>
<p align="center">18. </p>
<p>
Ante omnia obseruo, vtramque curuam esse algebraicam,
et quidem, si ad coordinates orthogonales reuocetur, ordinis <em>m<sup>ti</sup></em>.
Sumto enim initio abscissarum in <em>C</em>, abscissisque <em>x</em> versus <em>G</em>, applicatis
<em>y</em> versus <em>P</em>, erit <em>x=rcos&phi;</em>, <em>y=rsin&phi;</em>, adeoque generaliter,
quidquid sit <em>n</em>, <em>r<sup>n</sup>sin n&phi;=nx<sup>n-1</sup>y-(n. n-1. n-2) / (1. 2. 3) x<sup>n-3</sup>y<sup>3</sup></em>
<em>+(n. .. n-4) / (1. .. .5) x<sup>n-5</sup>y<sup>5</sup>-</em> etc., <em>r<sup>n</sup>cos n&phi;=x<sup>n</sup>-(n. n-1) / (1. 2) x<sup>n-2</sup>yy</em>
<em>+(n. n-1. n-2. n-3) / (1. 2. 3. 4) x<sup>n-4</sup>y<sup>4</sup>-</em> etc.  Quamobrem tum <em>T</em> tum <em>U</em>
constabunt ex pluribus huiusmodi terminis <em>ax<sup>&alpha;</sup> y<sup>&beta;</sup></em>, denotantibus <em>&alpha;</em>,
<em>&beta;</em> numeros integros positiuos, quorum summa, vbi maxima est,
sit <em>=m</em>. Ceterum facile praeuideri potest, cunctos terminos ipsius
<em>T</em> factorem <em>y</em> inuoluere, adeoque lineam primam proprie ex recta
(cuius aequatio <em>y=0</em>) et curua ordinis <em>m-1<sup>ti</sup></em> compositam esse;
sed necesse non est ad hanc distinctionem hic respicere.
</p>
<p>
Maioris momenti erit inuestigatio, an linea prima et secunda
crura infinita habeant, et quot qualiaque. In distantia infinita
a puncto <em>C</em> linea prima, cuius aequatio <em>sin m&phi;+1/r sin(m-1)&phi;
+B/rr sin(m-2)&phi;</em> etc. <em>=0</em>, confundetur cum linea, cuius aequatio
<em>sin m&phi;=0</em>. Haec vero exhibet <em>m</em> lineas rectas in puncto <em>A</em> se
secantes, quarum prima est axis <em>GCG&prime;</em>, reliquae contra hanc
sub angulis <em>1/m 180</em>, <em>2/m 180</em>, <em>3/m 180</em> etc.  graduum inclinatae.
Quare linea prima <em>2m</em> ramos infinitos habet, qui peripheram circuli
radio infinito descripti in <em>2m</em> partes aequales dispertiuntur, ita
vt peripheria a ramo primo secetur in concursu circuli et axis, a
secundo in distantia <em>1/m 180&deg;</em>, a tertio in distantia <em>2/m 180&deg;</em> etc. 
Eodem modo linea secunda in distantia infinita a centro habebit
asymptotam per aequationem <em>cos m&phi;=0</em> expressam, quae
est complexus <em>m</em> rectarum in puncto <em>C</em> sub aequalibus angulis itidem
se secantium, ita tamen, vt prima cum axi <em>CG</em> constituat angulum
<em>1/m 90&deg;</em>, secunda angulum <em>3/m 90&deg;</em>, tertia angulum <em>5/m 90&deg;</em>
etc.  Quare linea secunda etiam <em>2m</em> ramos infinitos habebit, quorum
singuli medium locum inter binos ramos proximos linea primae
occupabunt, ita vt peripheriam circuli radio infinite magno
descripti in punctis, quae <em>1/m 90&deg;</em>, <em>3/m 90&deg;</em>, <em>5/m 90&deg;</em> etc. ab axe
distant, secent. Ceterum palam est, axem ipsum semper duos
ramos infinitos lineae primae constituere, puta primum et <em>m+1<sup>tum</sup></em>.
Luculentissime hic ramorum situs exhibetur in fig. 2, pro casu
<em>m=4</em> constructa, vbi rami lineae secundae, vt a ramis lineae
primae distinguantur, punctati exprimuntur, quod etiam de figura
quarta est tenendum. <a href="#note8">*8)</a> &#151; Quum vero hae conclusiones
maximi momenti sint, quantitatesque infinite magnae quosdam lectores
offendere possint: illas etiam absque infinitorum subsidio in art.
sequ. eruere docebo.
</p>

<p align="center">19. </p>
<p>
THEOREMA. <i>Manentibus cunctis vt supra, ex centro <em>C</em> describi
poterit circulos, in cuius peripheria sint <em>2m</em> puncta, in quibus <em>T=0</em>,
totidemque, in quibus <em>U=0</em>, et quidem ita, vt singula posteriora inter
bina priorum iaceant. </i>
</p>
<p>
Sit summa omnium co&euml;fficientium <em>A,B</em> etc.  <em>K,L,M</em>, positiue
acceptorum <em>=S</em>, accipiaturque <em>R</em> simul <em>>S&radic;2</em> et <em>>1</em> <a href="#note9">*9)</a>: tum
dico in circulo radio <em>R</em> descripto ea, quae in theoremate enunciata
sunt, necessario locum habere. Scilicet designato breuitatis gratia
eo puncto huius circumferentiae, quod <em>1/m 45</em> gradibus ab
ipsius concursu cum laeua parte axis distat, siue pro quo <em>&phi;=</em>
<em>1/m 45&deg;</em>, per (1); similiter eo puncto, quod <em>&phi;=3/m 45&deg;</em>, ab hoc concursu
distat, siue pro quo <em>&phi;=3/m 45&deg;</em>, per (3); porro eo, vbi
<em>&phi;=5/m 45&deg;</em>, per (5) etc. vsque ad <em>(8m-1)</em>, quod <em>(8m-1)/m 45</em>
gradibus ab illo concursu distat, si semper versus eandem partem
progrederis, (aut <em>1/m 45&deg;</em> a parte opposita), ita vt omnino <em>4m</em>
puncta in peripheria habeantur, aequalibus interuallis dissita:
iacebit inter <em>(8m-1)</em> et (1) vnum punctum, pro quo <em>T=0</em>;
nec non sita erunt similia puncta singula inter (3) et (5); inter
(7) et (9); inter (11) et (13) etc.  quorum itaque multitudo <em>2m</em>;
eodemque modo singula puncta, pro quibus <em>U=0</em>, iacebunt inter
(1) et (3); inter (5) et (7); inter (9) et (11), quorum multitudo
igitur etiam <em>=2m</em>; denique praeter haec <em>4m</em> puncta alia, in
tota peripheria non dabuntur, pro quibus vel <em>T</em> vel <em>U</em> sit <em>=0</em>.
</p>
<p>
<i> Demonstr. </i> I. In puncto (1) erit <em>m&phi;=45&deg;</em> adeoque <em>T=
R<sup>m-1</sup>(R&radic;1/2 +Asin(m-1)&phi;+B/R sin(m-2)&phi;+</em> etc.<em>
+ L/(R<sup>m-2</sup>) sin&phi;)</em>; summa vero <em>Asin(m-1)&phi;+B/R sin(m-2)&phi;</em> etc. 
certo non poterit esse maior quam <em>S</em>, adeoque necessario erit minor
quam <em>R&radic;1/2</em>: vnde sequitur in hoc puncto valorem ipsius <em>T</em>
certo esse positiuum. A potiori itaque <em>T</em> valorem positiuum habebit,
quando <em>m&phi;</em> inter <em>45&deg;</em> et <em>135&deg;</em> iacet, <i> i. e. </i>a puncto (1) vsque
ad (3) valor ipsius <em>T</em> semper positiuus erit. Ex eadem ratione
<em>T</em> a puncto (9) vsque ad (11) positiuum valorem vbique habebit,
et generaliter a quouis puncto <em>(8k+1)</em> vsque ad <em>(8k+3)</em>,
denotante <em>k</em> integrum quemcunque. Simili modo <em>T</em> vbique inter
(5) et (7), inter (13) et (15) etc. et generaliter inter <em>(8k+5)</em>
et <em>(8k+7a)</em> valorem negatiuum habebit, adeoque in omnibus his
interuallis nullibi poterit esse <em>=0</em>. Sed quoniam in (3) hic valor
est positiuus, in (5) negatiuus: necessario alicubi inter (3)
et (5) erit <em>=0</em>; nec non alicubi inter (7) et (9); inter (11) et
(13) etc. vsque ad interuallum inter <em>(8m-1)</em> et (1) incl., ita
vt omnino in <em>2m</em> punctis habeatur <em>T=0</em>. <i> Q. E. P. </i>
</p>
<p>
II. Quod vero praeter haec <em>2m</em> puncta, alia, hac proprietate
praedita, non dantur, ita cognoscitur. Quum inter (1) et
(3); inter (5) et (7) etc. nulla sint, aliter fieri non posset, vt
plura talia puncta exstent, quam si in aliquo interuallo inter (3)
et (5), vel inter (7) et (9) etc. ad minimum duo iacerent. Tum
vero nesessario in eodem interuallo <em>T</em> alicubi esset <i> maximum</i>, vel
<i> minimum</i>, adeoque <em>(dT)/(d&phi;)=0</em>. Sed <em>(dT)/(d&phi;)=mR<sup>m-2</sup>(Rcos m&phi;+(m-1)/m Acos(m-1)&phi;+</em> etc.)
et <em>cos m&phi;</em> inter (3) et (5) semper
est negatiuus et <em>>&radic;1/2</em>. Vnde facile perspicitur in toto hoc interuallo
<em>(dT)/(d&phi;)</em> esse quantitatem negatiuam; eodemque modo inter
(7) et (9) vbique positiuam; inter (11) et (13) negatiuam etc.  ita
vt in nullo horum interuallorum esse possit 0, adeoque suppositio
consistere nequeat. Quare etc.  <i> Q. E. S. </i>
</p>
<p>
III. Prorsus simili modo demonstratur, <em>U</em> habere valorem negatiuum
vbique inter (3) et (5), inter (11) et (13) etc. et generaliter
inter <em>(8k+3)</em> et <em>(8k+5)</em>; positiuum vero inter (7) et (9), in-
ter (15) et (17) etc. et generaliter inter <em>(8k+7)</em> et <em>(8k+9)</em>.
Hinc statim sequitur, <em>U=0</em> fieri debere alicubi inter (1) et (3),
inter (5) et (7) etc., <i> i. e. </i>in <em>2m</em> punctis. In nullo vero horum interuallorum
fieri poterit <em>(dT)/(d&phi;)=0</em> (quod facile simili modo vt supra
probatur): quamobrem plura quam illa <em>2m</em> puncta in circuli peripheria
non dabuntur, in quibus fiat <em>U=0</em>. <i> Q. E. T. et Q. </i>
</p>
<p>
Ceterum ea theorematis pars, secundum quam plura quam
<em>2m</em> puncta non dantur, in quibus <em>T=0</em>, neque plura quam <em>2m</em>,
in quibus <em>U=0</em>, etiam inde demonstrari potest, quod per aequationes
<em>T=0</em>, <em>U=0</em> exhibentur curuae <em>m<sup>ti</sup></em> ordinis, quales a
circulo tamquam curuae secundi ordinis in pluribus quam <em>2m</em> punctis
secari non posse, ex geometria sublimiori constat.
</p>

<p align="center">20. </p>
<p>
Si circulus alius radio maiori quam <em>R</em> ex eodem centro describitur,
eodemque modo diuiditur: etiam in hoc inter puncta
(3) et (5) iacebit punctum vnum, in quo <em>T=0</em>, itemque inter (7)
et (9) etc., perspicieturque facile, quo minus radius huius circuli
a radio <em>R</em> differat, eo propius huiusmodi puncta inter (3) et (5)
in vtriusque circumferentia sita esse debere. Idem etiam locum
habebit, si circulus radio aliquantum minori quam <em>R</em>, attamen
maiori quam <em>S&radic;2</em> et 1 describitur. Ex his nullo negotio intelligitur,
circuli radio <em>R</em> descripti circumferentiam in eo puncto inter (3) et
(5), vbi <em>T=0</em>, reuera <i> secari</i> ab aliquo ramo lineae primae; idemque
valet de reliquis punctis, vbi <em>T=0</em>. Eodem modo patet,
circumferentiam circuli huius in omnibus <em>2m</em> punctis, vbi <em>U=0</em>,
ab aliquo ramo lineae secundae secari. Hae conclusiones etiam
sequenti modo exprimi possunt: Descripto circulo debitae magnitudinis
e centro <em>C</em>, in hunc intrabunt <em>2m</em> rami lineae primae
totidemque rami lineae secundae, et quidem ita, vt bini rami proximi
lineae primae per aliquem ramum lineae secundae ab inuicem
separentur. Vid. fig. 2, vbi circulus iam non infinitae sed
finitae magnitudinis erit, numerique singulis ramis adscripti cum
numeris, per quos in art. praec. et hoc limites certos in peripheria
breuitatis caussa designaui, non sunt confundendi.
</p>

<p align="center">21. </p>
<p>
Iam ex hoc situ relatiuo ramorum in circulum intrantium tot
modis diuersis deduci potest, intersectionem alicuius rami lineae
primae cum ramo lineae secundae intra circulum necessario dari,
vt quaenam potissimum methodus prae reliquis eligenda sit, propemodum
nesciam. Luculentissima videtur esse haec: Designemus
(fig. 2.) punctum peripheriae circuli, vbi a laeua axis parte
(quae ipsa est vnus ex <em>2m</em> ramis lineae primae) secatur, per 0;
punctum proximum, vbi ramus lineae secundae intrat, per 1; punctum
huic proximum, vbi secundus lineae primae ramus intrat,
per 2, et sic porro vsque ad <em>4m-1</em>, ita vt in quouis puncto
numero pari signato ramus lineae secundae in circulum intret, contra
ramus lineae secundae in omnibus punctis per numerum imparem
expressis. Iam ex geometria sublimori constat, quamuis
curuam algebraicam, (siue singulas cuiusuis curuae algebraicae partes,
si forte e pluribus composita sit) aut in se redientem aut vtrimque
in infinitum excurrentem esse, adeoque si ramus aliquis curuae
algebraicae in spatium definitum intret, eundem necessario ex hoc
spatio rursus alicubi exire debere. <a href="#note10">*10)</a> Hinc concluditur facile, quoduis
punctum numero pari signatum (seu, breuitatis caussa, <i>quoduis
punctum par</i>) per ramum lineae primae cum alio puncto pari intra
circulum iunctum esse debere, similiterque quoduis punctum numero
impari notatum cum alio simili puncto per ramum lineae secundae.
Quamquam vero haec binorum punctorum connexio secundum
indolem functionis <em>X</em> perquam diuersa esse potest, ita vt
in genere determinari nequeat, tamen facile demonstrari potest,
<i>quaecunque demum illa sit, semper intersectionem lineae primae cum
linea secunda oriri</i>.
</p>

<p align="center">22. </p>
<p>
Demonstratio huius necessitatis commodissime apagogice
repraesentari posse videtur. Scilicet supponamus, iunctionem
binorum quorumque punctorum parium, et binorum quorumque
punctorum imparium ita adornari posse, vt nulla intersectio rami
lineae primae cum ramo lineae secundae inde oriatur. Quoniam
axis est pars lineae primae, manifesto punctum 0 cum puncto <em>2m</em>
iunctum erit. Punctum 1 itaque cum nullo puncto vltra axem sito,
i. e. cum nullo puncto per numerum maiorem quam <em>2m</em> expresso
iunctum esse potest, alioquin enim linea iungens necessario axem
secaret. Si itaque 1 cum puncto <em>n</em> iunctum esse supponitur, erit
<em>n<2m</em>. Ex simili ratione si 2 cum <em>n&prime;</em> iunctum esse statuitur,
erit <em>n&prime;&lt;n</em>, quia alioquin ramus <em>2 ... n&prime;</em> ramum <em>1 ... n</em> necessario
secaret. Ex eadem caussa punctum 3 cum aliquo punctorum inter
4 et <em>n&prime;</em> iacentium iunctum erit, patetque si 3,4,5 etc. iuncta
esse supponantur cum <em>n&prime;&prime;, n&prime;&prime;&prime;, n&prime;&prime;&prime;&prime;</em> etc., <em>n&prime;&prime;&prime;</em> iacere inter 5 et <em>n&prime;&prime;, n&prime;&prime;&prime;&prime;</em>
inter 6 et <em>n&prime;&prime;&prime;</em> etc.  Vnde perspicuum est, tandem ad aliquod punctum
<em>h</em> peruentum iri, quod cum puncto <em>h+2</em> iunctum sit, et
tum ramus, qui in puncto <em>h+1</em> in circulum intrat, necessario
ramum puncta <em>h</em> et <em>h+2</em> iungentem secabit. Quia autem alter horum
duorum ramorum ad lineam primam, alter ad secundam pertinebit,
manifestum iam est, suppositionem esse contradictoriam,
adeoque necessario alicubi intersectionem lineae primae cum linea
secunda fieri.
</p>
<p>
Si haec cum praecedentibus iunguntur, ex omnibus disquisitionibus
explicatis colligetur, theorema, <i>quamuis functionem algebraicam
rationalem integram vnius indeterminatae in factores reales
primi vel secundi gradus resolui posse</i>, omni rigore esse demonstratum.
</p>


<p align="center">23. </p>
<p>
Ceterum haud difficile ex iisdem principiis deduci potest, non
solum vnam sed ad minimum <em>m</em> intersectiones lineae primae cum
secunda dari, quamquam etiam fieri potest, vt linea prima a pluribus
ramis lineae secundae in eodem puncto secetur, in quo casu
functio <em>X</em> plures factores aequales habebit. Attamen quum hic
sufficiat, vnius intersectionis necessitatem demonstrauisse, fusius
huic rei breuitatis caussa non immoror. Ex eadem ratione etiam
alias harum linearum proprietates hic vberius non persequor, <i> e. g. </i>
intersectionem semper fieri sub angulis rectis; aut si plura crura
vtriusque curuae in eodem puncto conueniant, totidem crura lineae
primae affore, quot crura lineae secundae, haecque alternatim
posita esse, et sub aequalibus angulis se secare etc. 
</p>
<p>
Denique obseruo, minime impossibile esse, vt demonstratio
praecedens, quam hic principiis geometricis superstruxi, etiam
in forma mere analytica exhibeatur: sed eam repraesentationem,
quam hic explicaui, minus abstractam euadere credidi, verumque
neruum probandi hic multo clarius ob oculos poni, quam
a demonstratione analytica exspectari possit.
</p>
<p>
Coronidis loco adhuc aliam methodum theorema nostrum
demonstrandi addigitabo, quae primo aspectu non modo a demonstratione
praecedente, sed etiam ab omnibus demonstrationibus
reliquis supra enarratis maxime diuersa esse videbitur, et quae
nihilominus cum d'Alembertiana, si ad essentiam spectas, proprie
eadem est. Cum qua illam comparare, parallelismumque inter
vtramque explorare peritis committo, in quorum gratiam vnice
subiuncta est. 
</p>

<p align="center">24. </p>
<p>
Supra planum figurae 4. relatiue ad axem <em>CG</em> punctumque
fixum <em>C</em> descriptas suppono superficiem primam et secundam eodem
modo vt supra. Accipe punctum quodcunque in aliquo ramo
lineae primae situm siue vbi <em>T=0</em>, (<i> e. g. </i>quodlibet punctum <em>M</em>
in axe iacens), et nisi in hoc etiam <em>U=0</em>, progredere ex hoc
puncto in linea prima versus eam partem, versus quam magnitudo
absoluta ipsius <em>U</em> decrescit. Si forte in puncto <em>M</em> valor absolutus
ipsius <em>U</em> versus vtramque partem decrescit, arbitrarium est,
quorsum progrediaris; quid vero faciendum sit, si <em>U</em> versus
vtramque partem crescat, statim docebo. Manifestum est itaque,
dum semper in linea prima progrediaris, necessario tandem te ad
punctum peruenturum, vbi <em>U=0</em>, aut ad tale, vbi valor ipsius
<em>U</em> fiat minimum, e. g. punctum <em>N</em>. In priori casu quod quaerebatur
inuentum est; in posteriori vero demonstrari potest, in hoc
puncto plures ramos lineae primae sese intersecare (et quidem
multitudinem parem ramorum), quorum semissis ita comparati
sint, vt si in aliquem eorum deflectas (siue huc siue illuc) valor
ipsius <em>U</em> adhucdum decrescere pergat. (Demonstrationem huius
theorematis, prolixiorem quam difficiliorem breuitatis gratia supprimere
debeo.) In hoc itaque ramo iterum progredi poteris, donec
<em>U</em> aut fiat <em>=0</em> (vti in fig. 4. euenit in <em>P</em>), aut denuo minimum.
Tum rursus deflectes, necessarioque tandem ad punctum
peruenies, vbi sit <em>U=0</em>.
</p>
<p>
Contra hanc demonstrationem obiici posset dubium, annon possibile
sit, vt quantumuis longe progrediaris, et quamuis valor ipsius <em>U</em>
semper decrescat, tamen haec decrementa continuo tardiora fiant,
et nihilominus ille valor limitem aliquem nusquam attingat; quae
obiectio responderet quartae in art. 6. Sed haud difficile foret,
terminum aliquem assignare, quem simulac transieris, valor
ipsius <em>U</em> necessario non modo semper rapidius mutari debeat, sed
etiam <i> decrescere</i> non amplius possit, ita vt antequam ad hunc terminum
perueneris, necessario valor 0 etiam affuisse debeat. Hoc
vero et reliqua, quae in hac demonstratione addigitare tantummodo
potui, alia occasione fusius exsequi mihi reseruo.
</p>

<p>
<img src="figures.png" alt="Figures from the dissertation of C.F. Gauss">
</p>

<p align="center">E r r a t a. </p>

<p>
Pag. 7. annot. lin. 5. pro imaginarium <i> l</i>. imaginariam. p. 13. l. vlt.
pro 23. <i> l</i>. 24. p. 14. l. 17. pro <em>2-1</em>, <i> l</i>. <em>2m-1</em>. p. 15. l. 4. por
vnum <i> l</i>. vnam. p. 16. l. 12. pro multiplicetur, <i> l</i>. multipliceturque. ibid.
l. 21. pro aliaque, <i> l</i>. aliqua. p. 28. l. 7 et 8. pro <em>cos&phi;</em>, <i> l</i>. <em>rcos&phi;</em>.
</p>

<p class=shortborder></P>

<a name="note1"></a>
<p>
*1) Sub quantitate imaginaria hic semper intelligo quantitatem in forma
<em>a+b&radic;-1</em> contentam, quamdiu <em>b</em> non est <em>=0</em>. In hoc sensu
expressio illa semper ab omnibus geometris primae notae accepta
est, neque audiendos censeo, qui quantitatem <em>a+b&radic;-1</em> in eo
solo casu imaginarium vocare voluerunt vbi <em>a=0</em>, impossibilem 
vero quando non sit <em>a=0</em>, quum haec distinctio neque necessaria
sit neque vllius vtilitatis. &#151; Si quantitates imaginariae omnino in
analysi retineri debent (quod pluribus rationibus consultius videtur,
quam ipsas abolere, modo satis solide stabiliantur): necessario
tamquam aeque possibiles ac reales spectandae sunt; quamobrem
reales et imaginarias sub denominatione communi <i> quantitatum possibilium</i>
complecti mallem: contra, <i> impossibilem</i> dicerem quantitatem,
quae conditionibus satisfacere debeat, quibus ne imaginariis
quidem concessis satisfieri potest, attamen ita, vt <i> phrasis</i> haec
idem significet ac si dicas, talem quantitatem in toto magnitudinum
ambitu non dari. Hinc vero genus peculiare quantitatum formare,
neutiquam concederem. Quodsi quis dicat, triangulum rectilineum
aequilaterum rectangulum impossibile esse, nemo erit qui neget.
At si tale triangulum impossibile tamquam nouum triangulorum genus
contemplari, aliasque triangulorum proprietates ad illud applicare
voluerit, ecquis risum teneat? Hoc esset verbis ludere seu
potius abuti. &#151; Quamuis vero etiam summi mathematici saepius
veritates, quae quantitatum ad quas spectant possibilitatem manifesto
supponunt, ad tales quoque applicauerint quarum possibilitas
adhuc dubia erat; neque abnuerim, huiusmodi licentias plerumque
ad solam formam et quasi velamen rationiorum pertinere, quod
veri geometrae acies mox penetrare possit: tamen consultius,
scientiaeque, quae tamquam perfectissimum claritatis et certitudinis
exemplar merito celebratur, sublimitate magis dignum videtur,
tales libertates aut omnino proscribere, aut saltem parcius neque
alias ipsis vti, nisi vbi etiam minus exercitati perspicere valeant,
rem etiam absque illarum subsidio etsi forsan minus breuiter tamen
aeque rigorose absolui potuisse. &#151; Ceterum haud negauerim, ea
quae hic contra impossibilium abusum dixi, quodam respectu
etiam contra imaginarias obiici posse: sed harum vindicationem
nec non totius huius rei expositionem vberiorem ad aliam occasionem
mihi reseruo.
</p>

<a name="note2"></a>
<p>
*2) Obseruare conuenit, ill. d'Alembert in sua huius demonstrationis
expositione considerationes geometricas adhibuisse, atque <em>X</em> tamquam
abscissam, <em>x</em> tamquam ordinatam curuae spectauisse (secundum
morem omnium geometrarum primae huius saeculi partis,
apud quos notio functionum minus usitata erat). Quia vero omnia
ipsius ratiocinia, si ad ipsorum essentiam solam respicis, nullis
principiis geometricis, sed pure analyticis innituntur, et curua imaginaria,
ordinataeque imaginariae expressiones duriores esse lectoremque
hodiernum facilius offendere posse videntur, formam repraesentationis
mere analyticam hic adhibere malui. Hanc annotationem
ideo adieci, ne quis demonstrationem d'Alembertianam
ipsam cum hac succinta expositione comparans aliquid essentiale
immutatum esse suspicetur.
</p>

<a name="note3"></a>
<p>
*3) Hacce occasione obiter adnoto, ex harum serierum numero plurimas
esse, quae primo aspectu maxime conuergentes videantur,
<i> e. g. </i>ad maximam partem eas, quibus ill. Euler in parte poster.
Inst. Calc. Diff. Cap. VI. ad summam aliarum serierum quam proxime
assignandam vtitur p. 441--474. (reliquae enim series p. 475--
478 reuera conuergere possunt), quod, quantum scio, a nemine
hucusque obseruatum est. Quocirca magnopere optandum esset,
vt dilucide et rigorose ostenderetur, cur huiusmodi series, quae
primo citissime, dein paullatim lentius lentiusque conuergunt,
tandemque magis magisque diuergunt, nihilominus summam proxime
veram suppeditent, si modo non mimis multi termini capiantur,
et quousque talis summa pro exacta tuto haberi possit?
</p>

<a name="note4"></a>
<p>
*4)  Tota haec res multum illustrabitur per aliam disquisitionem
sub prelo
iam sudantem vbi in argumento longe quidem diuerso, nihilominus
tamen analogo, liceutiam similem prorsus eodem iure vsurpare potuissem,
vt hic in aequationibus ab omnibus analystis factum est.
Quamquam vero plurium veritatum demonstrationes adiumento talium
fictionum paucis verbis absoluere licuisset, quae absque his
perquam difficiles euadunt et subtilissima artificia requirunt, tamen
illis omnino abstinere malui, speroque, paucis me satisfacturum
fuisse, si analystarum methodum imitatus essem.
</p>

<a name="note5"></a>
<p>
*5) E. per errorem habet <em>C</em>, vnde etiam postea perperam statuit <em>pqr=C</em>.
</p>

<a name="note6"></a>
<p>
*6) In hanc expositionem error irrepsisse videtur, scilicet p. 118. l. 5.
loco characteris <em>v</em> (on choissoit seulement celles o&ugrave; entroit <em>p</em> etc. ),
necessario legere oportet, <i>une m&ecirc;me racine quelconque de l'&eacute;quation
propos&eacute;e</i>, aut simile quid, quum illud nullum sensum habeat.
</p>

<a name="note7"></a>
<p>
*7) In tomo secundo eorundem Miscellaneorum p. 337. dilucidationes
ad hanc commentationem continentur: attamen hae ad disquisitionem
praesentam non pertinent, sed ad logarithmos quantitatum negatiuarum,
de quibus in eadem comm. sermo fuerat.
</p>

<a name="note8"></a>
<p>
*8) Figura quarta constructa est
supponendo <em>X=x<sup>4</sup>-2xx+3x+10</em>, in qua itaque lectores
disquisitionibus generalibus et abstractis minus assueti situm respectiuum
vtriusque curuae in concreto
intueri poterunt. Longitudo lineae <em>CG</em> assumta est <em>=10</em>.
</p>

<a name="note9"></a>
<p>
*9) Quando <em>S>&radic;1/2</em>,
conditio prima secundam; quando vero <em>S&lt;&radic;1/2</em> secunda primam implicabit.
</p>


<a name="note10"></a>
<p>
*10) Satis bene certe demonstratum esse videtur, curuam algebraicam
neque alicubi subito abrumpi posse (vti e. g. euenit in curua transscendente,
cuius aequatio <em>y=1/log x</em>), neque post spiras infinitas
in aliquo puncto se quasi perdere (vt spiralis logarithmica), quantumque
scio nemo dubium contra rem mouit. Attamen si
quis postulat, demonstrationem nullis dubiis obnoxiam alia occasione
tradere suscipiam. In casu praesenti vero manifestum est, si
aliquis ramus e. g. 2, ex circulo nullibi exiret (fig. 3.), te in circulum
inter 0 et 2 intrare, postea circa totum hunc ramum (qui in
circuli spatio se perdere deberet) circummeare, et tandem inter 2 et
4 rursus ex circulo egredi posse, ita vt nullibi in tota via in lineam
primam incideris. Hoc vero absurdum esse inde patet, quod in
puncto, vbi in circulum ingressus es, superficiem primam supra te
habuisti, in egressu, infra; quare necessario alicubi in superficiem
primam ipsam incidere debuisti, siue in punctum lineae primae. &#151;
Ceterum ex hoc ratiocinio principiis geometriae situs innixo, quae
haud minus valida sunt, quam principia geometriae magnitudinis,
sequitur tantummodo, si in aliquo ramo lineae primae in circulum
intres, te alio loco ex circulo rursus egredi posse, semper in linea
prima manando, neque vero, viam tuam esse lineam continuam in
eo sensu, quo in geometria sublimori accipitur. Sed hic sufficit,
viam esse lineam continuam in sensu communi, i. e. nullibi interruptam
sed vbique cohaerentem.
</p>
<p class=border></P>
<p>
<table border=0 cellspacing=15 cellpadding=0 align=Center>
<tr>
	<td><a href="neo.html">Neo-Latin</a>
	<td><a href="index.html">The Latin Library</a>
	<td><a href="classics.html">The Classics Page</a>
</TABLE>
</P>
</BODY>
</HTML>