<html>
	<head>
		<title>
			Lucan Liber V
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>M. ANNAEI LVCANI BELLI CIVILIS LIBER QVINTVS
</p>

<p class=border></P>

<p>
Sic alterna duces bellorum uolnera passos<br>in Macetum terras miscens aduersa secundis<br>seruauit fortuna pares. iam sparserat Haemo<br>bruma niues gelidoque cadens Atlantis Olympo,<br>instabatque dies qui dat noua nomina fastis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>quique colit primus ducentem tempora Ianum.<br>dum tamen emeriti remanet pars ultima iuris<br>consul uterque uagos belli per munia patres<br>elicit Epirum. peregrina ac sordida sedes<br>Romanos cepit proceres, secretaque rerum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>hospes in externis audiuit curia tectis.<br>nam quis castra uocet tot strictas iure securis,<br>tot fasces? docuit populos uenerabilis ordo<br>non Magni partes sed Magnum in partibus esse.<br>&nbsp;&nbsp;&nbsp;&nbsp;&nbsp;ut primum maestum tenuere silentia coetum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>Lentulus e celsa sublimis sede profatur.<br>'indole si dignum Latia, si sanguine prisco<br>robur inest animis, non qua tellure coacti<br>quamque procul tectis captae sedeamus ab urbis<br>cernite, sed uestrae faciem cognoscite turbae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>cunctaque iussuri primum hoc decernite, patres,<br>quod regnis populisque liquet, nos esse senatum.<br>nam uel Hyperboreae plaustrum glaciale sub Vrsae<br>uel plaga qua torrens claususque uaporibus axis<br>nec patitur noctes nec iniquos crescere soles,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>si fortuna ferat, rerum nos summa sequetur<br>imperiumque comes. Tarpeia sede perusta<br>Gallorum facibus Veiosque habitante Camillo<br>illic Roma fuit. non umquam perdidit ordo<br>mutato sua iura solo. maerentia tecta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br>Caesar habet uacuasque domos legesque silentis<br>clausaque iustitio tristi fora; curia solos<br>illa uidet patres plena quos urbe fugauit:<br>ordine de tanto quisquis non exulat hic est.<br>ignaros scelerum longaque in pace quietos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br>bellorum primus sparsit furor: omnia rursus<br>membra loco redeunt. en, totis uiribus orbis<br>Hesperiam pensant superi: iacet hostis in undis<br>obrutus Illyricis, Libyae squalentibus aruis<br>Curio Caesarei cecidit pars magna senatus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br>tollite signa, duces, fatorum inpellite cursum,<br>spem uestram praestate deis, fortunaque tantos<br>det uobis animos quantos fugientibus hostem<br>causa dabat. nostrum exhausto ius clauditur anno:<br>uos, quorum finem non est sensura potestas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br>consulite in medium, patres, Magnumque iubete<br>esse ducem.' laeto nomen clamore senatus<br>excipit et Magno fatum patriaeque suumque<br>inposuit. tunc in reges populosque merentis<br>sparsus honor, pelagique potens Phoebeia donis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br>exornata Rhodos gelidique inculta iuuentus<br>Taygeti, fama ueteres laudantur Athenae,<br>Massiliaeque suae donatur libera Phocis;<br>tum Sadalam fortemque Cotyn fidumque per arma<br>Deiotarum et gelidae dominum Rhascypolin orae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><br>conlaudant, Libyamque iubent auctore senatu<br>sceptrifero parere Iubae. pro tristia fata!<br>et tibi, non fidae gentis dignissime regno,<br>fortunae, Ptolemaee, pudor crimenque deorum,<br>cingere Pellaeo pressos diademate crinis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br>permissum. saeuum in populos puer accipis ensem,<br>atque utinam in populos! donata est regia Lagi,<br>accessit Magni iugulus, regnumque sorori<br>ereptum est soceroque nefas. iam turba soluto<br>arma petit coetu; quae cum populique ducesque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><br>casibus incertis et caeca sorte pararent,<br>solus in ancipites metuit descendere Martis<br>Appius euentus, finemque expromere rerum<br>sollicitat superos multosque obducta per annos<br>Delphica fatidici reserat penetralia Phoebi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</span><br>&nbsp;&nbsp;&nbsp;&nbsp;&nbsp;Hesperio tantum quantum summotus Eoo<br>cardine Parnasos gemino petit aethera colle,<br>mons Phoebo Bromioque sacer, cui numine mixto<br>Delphica Thebanae referunt trieterica Bacchae.<br>hoc solum fluctu terras mergente cacumen&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</span><br>eminuit pontoque fuit discrimen et astris.<br>tu quoque uix summam, seductus ab aequore, rupem<br>extuleras, unoque iugo, Parnase, latebas.<br>ultor ibi expulsae, premeret cum uiscera partus,<br>matris adhuc rudibus Paean Pythona sagittis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span><br>explicuit, cum regna Themis tripodasque teneret.<br>ut uidit Paean uastos telluris hiatus<br>diuinam spirare fidem uentosque loquaces<br>exhalare solum, sacris se condidit antris,<br>incubuitque adyto uates ibi factus Apollo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span><br>&nbsp;&nbsp;&nbsp;&nbsp;&nbsp;quis latet hic superum? quod numen ab aethere pressum<br>dignatur caecas inclusum habitare cauernas?<br>quis terram caeli patitur deus, omnia cursus<br>aeterni secreta tenens mundoque futuri<br>conscius, ac populis sese proferre paratus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><br>contactumque ferens hominis, magnusque potensque,<br>siue canit fatum seu, quod iubet ille canendo,<br>fit fatum? forsan, terris inserta regendis<br>aere libratum uacuo quae sustinet orbem,<br>totius pars magna Iouis Cirrhaea per antra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><br>exit et aetherio trahitur conexa Tonanti.<br>hoc ubi uirgineo conceptum est pectore numen,<br>humanam feriens animam sonat oraque uatis<br>soluit, ceu Siculus flammis urguentibus Aetnam<br>undat apex, Campana fremens ceu saxa uaporat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 100</span><br>conditus Inarimes aeterna mole Typhoeus.<br>&nbsp;&nbsp;&nbsp;&nbsp;&nbsp;hoc tamen expositum cunctis nullique negatum<br>numen ab humani solum se labe furoris<br>uindicat. haud illic tacito mala uota susurro<br>concipiunt, nam fixa canens mutandaque nulli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">105</span><br>mortales optare uetat; iustisque benignus<br>saepe dedit sedem totas mutantibus urbes,<br>ut Tyriis, dedit ille minas inpellere belli,<br>ut Salaminiacum meminit mare; sustulit iras<br>telluris sterilis monstrato fine, resoluit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">110</span><br>aera tabificum. non ullo saecula dono<br>nostra carent maiore deum, quam Delphica sedes<br>quod siluit, postquam reges timuere futura<br>et superos uetuere loqui. nec uoce negata<br>Cirrhaeae maerent uates, templique fruuntur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">115</span><br>iustitio. nam, siqua deus sub pectora uenit,<br>numinis aut poena est mors inmatura recepti<br>aut pretium; quippe stimulo fluctuque furoris<br>conpages humana labat, pulsusque deorum<br>concutiunt fragiles animas. sic tempore longo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">120</span><br>inmotos tripodas uastaeque silentia rupis<br>Appius Hesperii scrutator ad ultima fati<br>sollicitat. iussus sedes laxare uerendas<br>antistes pauidamque deis inmittere uatem<br>Castalios circum latices nemorumque recessus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">125</span><br>Phemonoen errore uagam curisque uacantem<br>corripuit cogitque fores inrumpere templi.<br>limine terrifico metuens consistere Phoebas<br>absterrere ducem noscendi ardore futura<br>cassa fraude parat. 'quid spes' ait 'inproba ueri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 130</span><br>te, Romane, trahit? muto Parnasos hiatu<br>conticuit pressitque deum, seu spiritus istas<br>destituit fauces mundique in deuia uersum<br>duxit iter, seu, barbarica cum lampade Python<br>arsit, in inmensas cineres abiere cauernas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">135</span><br>et Phoebi tenuere uiam, seu sponte deorum<br>Cirrha silet farique sat est arcana futuri<br>carmina longaeuae uobis conmissa Sibyllae,<br>seu Paean solitus templis arcere nocentis,<br>ora quibus soluat, nostro non inuenit aeuo.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">140</span><br>&nbsp;&nbsp;&nbsp;&nbsp;&nbsp;uirginei patuere doli, fecitque negatis<br>numinibus metus ipse fidem. tum torta priores<br>stringit uitta comas, crinesque in terga solutos<br>candida Phocaica conplectitur infula lauro.<br>haerentem dubiamque premens in templa sacerdos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">145</span><br>inpulit. illa pauens adyti penetrale remoti<br>fatidicum prima templorum in parte resistit<br>atque deum simulans sub pectore ficta quieto<br>uerba refert, nullo confusae murmure uocis<br>instinctam sacro mentem testata furore,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">150</span><br>haud aeque laesura ducem cui falsa canebat<br>quam tripodas Phoebique fidem. non rupta trementi<br>uerba sono nec uox antri conplere capacis<br>sufficiens spatium nulloque horrore comarum<br>excussae laurus inmotaque limina templi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">155</span><br>securumque nemus ueritam se credere Phoebo<br>prodiderant. sensit tripodas cessare furensque<br>Appius 'et nobis meritas dabis, impia, poenas<br>et superis, quos fingis,' ait 'nisi mergeris antris<br>deque orbis trepidi tanto consulta tumultu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 160</span><br>desinis ipsa loqui'. tandem conterrita uirgo<br>confugit ad tripodas uastisque adducta cauernis<br>haesit et insueto concepit pectore numen,<br>quod non exhaustae per tot iam saecula rupis<br>spiritus ingessit uati; tandemque potitus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">165</span><br>pectore Cirrhaeo non umquam plenior artus<br>Phoebados inrupit Paean mentemque priorem<br>expulit atque hominem toto sibi cedere iussit<br>pectore. bacchatur demens aliena per antrum<br>colla ferens, uittasque dei Phoebeaque serta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">170</span><br>erectis discussa comis per inania templi<br>ancipiti ceruice rotat spargitque uaganti<br>obstantis tripodas magnoque exaestuat igne<br>iratum te, Phoebe, ferens. nec uerbere solo<br>uteris et stimulis flammasque in uiscera mergis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">175</span><br>accipit et frenos, nec tantum prodere uati<br>quantum scire licet. uenit aetas omnis in unam<br>congeriem, miserumque premunt tot saecula pectus,<br>tanta patet rerum series, atque omne futurum<br>nititur in lucem, uocemque petentia fata&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">180</span><br>luctantur; non prima dies, non ultima mundi,<br>non modus Oceani, numerus non derat harenae.<br>qualis in Euboico uates Cumana recessu<br>indignata suum multis seruire furorem<br>gentibus ex tanta fatorum strage superba&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">185</span><br>excerpsit Romana manu, sic plena laborat<br>Phemonoe Phoebo, dum te, consultor operti<br>Castalia tellure dei, uix inuenit, Appi,<br>inter fata diu quaerens tam magna latentem.<br>spumea tum primum rabies uaesana per ora&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">190</span><br>effluit et gemitus et anhelo clara meatu<br>murmura, tum maestus uastis ululatus in antris<br>extremaeque sonant domita iam uirgine uoces:<br>'effugis ingentes, tanti discriminis expers,<br>bellorum, Romane, minas, solusque quietem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">195</span><br>Euboici uasta lateris conualle tenebis'.<br>cetera suppressit faucesque obstruxit Apollo.<br>&nbsp;&nbsp;&nbsp;&nbsp;&nbsp;custodes tripodes fatorum arcanaque mundi<br>tuque, potens ueri Paean nullumque futuri<br>a superis celate diem, suprema ruentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">200</span><br>imperii caesosque duces et funera regum<br>et tot in Hesperio conlapsas sanguine gentis<br>cur aperire times? an nondum numina tantum<br>decreuere nefas et adhuc dubitantibus astris<br>Pompei damnare caput tot fata tenentur?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">205</span><br>uindicis an gladii facinus poenasque furorum<br>regnaque ad ultores iterum redeuntia Brutos,<br>ut peragat fortuna, taces? tum pectore uatis<br>inpactae cessere fores, expulsaque templis<br>prosiluit; perstat rabies, nec cuncta locutae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">210</span><br>quem non emisit, superest deus. illa feroces<br>torquet adhuc oculos totoque uagantia caelo<br>lumina, nunc uoltu pauido, nunc torua minaci;<br>stat numquam facies; rubor igneus inficit ora<br>liuentisque genas; nec, qui solet esse timenti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">215</span><br>terribilis sed pallor inest; nec fessa quiescunt<br>corda, sed, ut tumidus Boreae post flamina pontus<br>rauca gemit, sic muta leuant suspiria uatem.<br>dumque a luce sacra, qua uidit fata, refertur<br>ad uolgare iubar mediae uenere tenebrae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">220</span><br>inmisit Stygiam Paean in uiscera Lethen,<br>quae raperet secreta deum. tum pectore uerum<br>fugit et ad Phoebi tripodas rediere futura,<br>uixque refecta cadit. nec te uicinia leti<br>territat ambiguis frustratum sortibus, Appi;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">225</span><br>iure sed incerto mundi subsidere regnum<br>Chalcidos Euboicae uana spe rapte parabas.<br>heu demens, nullum belli sentire fragorem,<br>tot mundi caruisse malis, praestare deorum<br>excepta quis Morte potest? secreta tenebis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 230</span><br>litoris Euboici memorando condite busto,<br>qua maris angustat fauces saxosa Carystos<br>et, tumidis infesta colit quae numina, Rhamnus,<br>artatus rapido feruet qua gurgite pontus<br>Euripusque trahit, cursum mutantibus undis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">235</span><br>Chalcidicas puppes ad iniquam classibus Aulin.<br>&nbsp;&nbsp;&nbsp;&nbsp;&nbsp;interea domitis Caesar remeabat Hiberis<br>uictrices aquilas alium laturus in orbem,<br>cum prope fatorum tantos per prospera cursus<br>auertere dei. nullo nam Marte subactus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">240</span><br>intra castrorum timuit tentoria ductor<br>perdere successus scelerum, cum paene fideles<br>per tot bella manus satiatae sanguine tandem<br>destituere ducem, seu maesto classica paulum<br>intermissa sono claususque et frigidus ensis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">245</span><br>expulerat belli furias, seu, praemia miles<br>dum maiora petit, damnat causamque ducemque<br>et scelere inbutos etiamnunc uenditat enses.<br>haud magis expertus discrimine Caesar in ullo est<br>quam non e stabili tremulo sed culmine cuncta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">250</span><br>despiceret staretque super titubantia fultus.<br>tot raptis truncus manibus gladioque relictus<br>paene suo, qui tot gentis in bella trahebat,<br>scit non esse ducis strictos sed militis enses.<br>non pauidum iam murmur erat nec pectore tecto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">255</span><br>ira latens; nam quae dubias constringere mentes<br>causa solet, dum quisque pauet, quibus ipse timori est,<br>seque putat solum regnorum iniusta grauari,<br>haud retinet. quippe ipsa metus exsoluerat audax<br>turba suos: quidquid multis peccatur inultum est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">260</span><br>effudere minas. 'liceat discedere, Caesar,<br>a rabie scelerum. quaeris terraque marique<br>his ferrum iugulis animasque effundere uiles<br>quolibet hoste paras; partem tibi Gallia nostri<br>eripuit, partem duris Hispania bellis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">265</span><br>pars iacet Hesperia, totoque exercitus orbe<br>te uincente perit. terris fudisse cruorem<br>quid iuuat Arctois Rhodano Rhenoque subactis?<br>tot mihi pro bellis bellum ciuile dedisti.<br>cepimus expulso patriae cum tecta senatu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">270</span><br>quos hominum uel quos licuit spoliare deorum?<br>imus in omne nefas manibus ferroque nocentes,<br>paupertate pii. finis quis quaeritur armis?<br>quid satis est, si Roma parum est? iam respice canos<br>inualidasque manus et inanis cerne lacertos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">275</span><br>usus abit uitae, bellis consumpsimus aeuum:<br>ad mortem dimitte senes. en inproba uota:<br>non duro liceat morientia caespite membra<br>ponere, non anima galeam fugiente ferire<br>atque oculos morti clausuram quaerere dextram,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">280</span><br>coniugis inlabi lacrimis, unique paratum<br>scire rogum; liceat morbis finire senectam;<br>sit praeter gladios aliquod sub Caesare fatum.<br>quid uelut ignaros ad quae portenta paremur<br>spe trahis? usque adeo soli ciuilibus armis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">285</span><br>nescimus cuius sceleris sit maxima merces?<br>nil actum est bellis, si nondum conperit istas<br>omnia posse manus. nec fas nec uincula iuris<br>hoc audere uetant: Rheni mihi Caesar in undis<br>dux erat, hic socius; facinus quos inquinat aequat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">290</span><br>adde quod ingrato meritorum iudice uirtus<br>nostra perit: quidquid gerimus fortuna uocatur.<br>nos fatum sciat esse suum. licet omne deorum<br>obsequium speres, irato milite, Caesar,<br>pax erit.' haec fatus totis discurrere castris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">295</span><br>coeperat infestoque ducem deposcere uoltu.<br>sic eat, o superi: quando pietasque fidesque<br>destituunt moresque malos sperare relictum est,<br>finem ciuili faciat discordia bello.<br>&nbsp;&nbsp;&nbsp;&nbsp;&nbsp;quem non ille ducem potuit terrere tumultus?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">300</span><br>fata sed in praeceps solitus demittere Caesar<br>fortunamque suam per summa pericula gaudens<br>exercere uenit; nec dum desaeuiat ira<br>expectat: medios properat temptare furores.<br>non illis urbes spoliandaque templa negasset&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">305</span><br>Tarpeiamque Iouis sedem matresque senatus<br>passurasque infanda nurus. uult omnia certe<br>a se saeua peti, uult praemia Martis amari;<br>militis indomiti tantum mens sana timetur.<br>non pudet, heu, Caesar, soli tibi bella placere&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">310</span><br>iam manibus damnata tuis? hos ante pigebit<br>sanguinis? his ferri graue ius erit, ipse per omne<br>fasque nefasque rues? lassare et disce sine armis<br>posse pati; liceat scelerum tibi ponere finem.<br>saeue, quid insequeris? quid iam nolentibus instas?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">315</span><br>bellum te ciuile fugit. stetit aggere fulti<br>caespitis intrepidus uoltu meruitque timeri<br>non metuens, atque haec ira dictante profatur:<br>'qui modo in absentem uoltu dextraque furebas,<br>miles, habes nudum promptumque ad uolnera pectus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">320</span><br>hic fuge, si belli finis placet, ense relicto.<br>detegit inbelles animas nil fortiter ausa<br>seditio tantumque fugam meditata iuuentus<br>ac ducis inuicti rebus lassata secundis.<br>uadite meque meis ad bella relinquite fatis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">325</span><br>inuenient haec arma manus, uobisque repulsis<br>tot reddet Fortuna uiros quot tela uacabunt.<br>anne fugam Magni tanta cum classe secuntur<br>Hesperiae gentes, nobis uictoria turbam<br>non dabit, inpulsi tantum quae praemia belli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">330</span><br>auferat et uestri rapta mercede laboris<br>lauriferos nullo comitetur uolnere currus?<br>uos despecta senes exhaustaque sanguine turba<br>cernetis nostros iam plebs Romana triumphos.<br>Caesaris an cursus uestrae sentire putatis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">335</span><br>damnum posse fugae? ueluti, si cuncta minentur<br>flumina quos miscent pelago subducere fontes,<br>non magis ablatis umquam descenderit aequor,<br>quam nunc crescit, aquis. an uos momenta putatis<br>ulla dedisse mihi? numquam sic cura deorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">340</span><br>se premet, ut uestrae morti uestraeque saluti<br>fata uacent: procerum motus haec cuncta secuntur;<br>humanum paucis uiuit genus. orbis Hiberi<br>horror et Arctoi nostro sub nomine miles<br>Pompeio certe fugeres duce. fortis in armis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">345</span><br>Caesareis Labienus erat: nunc transfuga uilis<br>cum duce praelato terras atque aequora lustrat.<br>nec melior mihi uestra fides, si bella nec hoste<br>nec duce me geritis. quisquis mea signa relinquens<br>non Pompeianis tradit sua partibus arma,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">350</span><br>hic numquam uult esse meus. sunt ista profecto<br>curae castra deis, qui me committere tantis<br>non nisi mutato uoluerunt milite bellis.<br>heu, quantum Fortuna umeris iam pondere fessis<br>amolitur onus! sperantis omnia dextras&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">355</span><br>exarmare datur, quibus hic non sufficit orbis:<br>iam certe mihi bella geram. discedite castris,<br>tradite nostra uiris ignaui signa Quirites.<br>at paucos, quibus haec rabies auctoribus arsit,<br>non Caesar sed poena tenet. procumbite terra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">360</span><br>infidumque caput feriendaque tendite colla.<br>et tu, quo solo stabunt iam robore castra,<br>tiro rudis, specta poenas et disce ferire,<br>disce mori.' tremuit saeua sub uoce minantis<br>uolgus iners, unumque caput tam magna iuuentus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">365</span><br>priuatum factura timet, uelut ensibus ipsis<br>imperet inuito moturus milite ferrum.<br>ipse pauet ne tela sibi dextraeque negentur<br>ad scelus hoc Caesar: uicit patientia saeui<br>spem ducis, et iugulos, non tantum praestitit ensis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">370</span><br>nil magis adsuetas sceleri quam perdere mentis<br>atque perire tenet. tam diri foederis ictu<br>parta quies, poenaque redit placata iuuentus.<br>&nbsp;&nbsp;&nbsp;&nbsp;&nbsp;Brundisium decumis iubet hanc attingere castris<br>et cunctas reuocare rates quas auius Hydrus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">375</span><br>antiquosque Taras secretaque litora Leucae,<br>quas recipit Salpina palus et subdita Sipus<br>montibus, Ausoniam qua torquens frugifer oram<br>Delmatico Boreae Calabroque obnoxius Austro<br>Apulus Hadriacas exit Garganus in undas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">380</span><br>ipse petit trepidam tutus sine milite Romam<br>iam doctam seruire togae, populoque precanti<br>scilicet indulgens summo dictator honori<br>contigit et laetos fecit se consule fastos.<br>namque omnis uoces, per quas iam tempore tanto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">385</span><br>mentimur dominis, haec primum repperit aetas<br>qua, sibi ne ferri ius ullum, Caesar, abesset,<br>Ausonias uoluit gladiis miscere secures<br>addidit et fasces aquilis et nomen inane<br>imperii rapiens signauit tempora digna&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">390</span><br>maesta nota; nam quo melius Pharsalicus annus<br>consule notus erit? fingit sollemnia Campus<br>et non admissae dirimit suffragia plebis<br>decantatque tribus et uana uersat in urna.<br>nec caelum seruare licet: tonat augure surdo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">395</span><br>et laetae iurantur aues bubone sinistro.<br>inde perit primum quondam ueneranda potestas<br>iuris inops; tantum careat ne nomine tempus<br>menstruus in fastos distinguit saecula consul.<br>nec non Iliacae numen quod praesidet Albae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">400</span><br>haud meritum Latio sollemnia sacra subacto,<br>uidit flammifera confectas nocte Latinas.<br>&nbsp;&nbsp;&nbsp;&nbsp;&nbsp;inde rapit cursus et, quae piger Apulus arua<br>deseruit rastris et inerti tradidit herbae,<br>ocior et caeli flammis et tigride feta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">405</span><br>transcurrit, curuique tenens Minoia tecta<br>Brundisii clausas uentis brumalibus undas<br>inuenit et pauidas hiberno sidere classes.<br>turpe duci uisum rapiendi tempora belli<br>in segnes exisse moras, portuque teneri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">410</span><br>dum pateat tutum uel non felicibus aequor.<br>expertis animos pelagi sic robore conplet:<br>'fortius hiberni flatus caelumque fretumque,<br>cum cepere, tenent, quam quos incumbere certos<br>perfida nubiferi uetat inconstantia ueris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">415</span><br>nec maris anfractus lustrandaque litora nobis,<br>sed recti fluctus soloque Aquilone secandi.<br>hic utinam summi curuet carchesia mali<br>incumbatque furens et Graia ad moenia perflet,<br>ne Pompeiani Phaeacum e litore toto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">420</span><br>languida iactatis conprendant carbasa remis.<br>rumpite quae retinent felices uincula proras:<br>iam dudum nubes et saeuas perdimus undas.'<br>&nbsp;&nbsp;&nbsp;&nbsp;&nbsp;sidera prima poli Phoebo labente sub undas<br>exierant et luna suas iam fecerat umbras,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">425</span><br>cum pariter soluere rates, totosque rudentes<br>laxauere sinus et flexo nauita cornu<br>obliquat laeuo pede carbasa summaque pandens<br>sipara uelorum perituras colligit auras.<br>uix primum leuior propellere lintea uentus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">430</span><br>incipit exiguumque tument, et reddita malo<br>in mediam cecidere ratem, terraque relicta<br>non ualet ipsa sequi puppes quae uexerat aura.<br>aequora lenta iacent, alto torpore ligatae<br>pigrius inmotis haesere paludibus undae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">435</span><br>sic stat iners Scythicas astringens Bosporos undas,<br>cum glacie retinente fretum non inpulit Hister,<br>inmensumque gelu tegitur mare; conprimit unda<br>deprendit quascumque rates, nec peruia uelis<br>aequora frangit eques, fluctuque latente sonantem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">440</span><br>orbita migrantis scindit Maeotida Bessi.<br>saeua quies pelagi, maestoque ignaua profundo<br>stagna iacentis aquae; ueluti deserta regente<br>aequora natura cessant, pontusque uetustas<br>oblitus seruare uices non commeat aestu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">445</span><br>non horrore tremit, non solis imagine uibrat.<br>casibus innumeris fixae patuere carinae.<br>illinc infestae classes et inertia tonsis<br>aequora moturae, grauis hinc languore profundi<br>obsessis uentura fames. noua uota timori&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">450</span><br>sunt inuenta nouo, fluctus nimiasque precari<br>uentorum uires, dum se torpentibus unda<br>excutiat stagnis et sit mare. nubila nusquam<br>undarumque minae; caelo languente fretoque<br>naufragii spes omnis abit. sed nocte fugata&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">455</span><br>laesum nube dies iubar extulit imaque sensim<br>concussit pelagi mouitque Ceraunia nautis.<br>inde rapi coepere rates atque aequora classem<br>curua sequi, quae iam uento fluctuque secundo<br>lapsa Palaestinas uncis confixit harenas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">460</span><br>&nbsp;&nbsp;&nbsp;&nbsp;&nbsp;prima duces iunctis uidit consistere castris<br>tellus, quam uolucer Genusus, quam mollior Hapsus<br>circumeunt ripis. Hapso gestare carinas<br>causa palus, leni quam fallens egerit unda;<br>at Genusum nunc sole niues nunc imbre solutae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">465</span><br>praecipitant. neuter longo se gurgite lassat,<br>sed minimum terrae uicino litore nouit.<br>hoc fortuna loco tantae duo nomina famae<br>conposuit, miserique fuit spes inrita mundi<br>posse duces parua campi statione diremptos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">470</span><br>admotum damnare nefas; nam cernere uoltus<br>et uoces audire datur, multosque per annos<br>dilectus tibi, Magne, socer post pignora tanta,<br>sanguinis infausti subolem mortemque nepotum,<br>te nisi Niliaca propius non uidit harena.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">475</span><br>&nbsp;&nbsp;&nbsp;&nbsp;&nbsp;Caesaris attonitam miscenda ad proelia mentem<br>ferre moras scelerum partes iussere relictae.<br>ductor erat cunctis audax Antonius armis<br>iam tum ciuili meditatus Leucada bello.<br>illum saepe minis Caesar precibusque morantem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">480</span><br>euocat. 'o mundi tantorum causa laborum,<br>quid superos et fata tenes? sunt cetera cursu<br>acta meo, summam rapti per prospera belli<br>te poscit fortuna manum. non rupta uadosis<br>Syrtibus incerto Libye nos diuidit aestu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">485</span><br>numquid inexperto tua credimus arma profundo<br>inque nouos traheris casus? ignaue, uenire<br>te Caesar, non ire iubet. prior ipse per hostes<br>percussi medios alieni iuris harenas:<br>tu mea castra times? pereuntia tempora fati&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">490</span><br>conqueror, in uentos inpendo uota fretumque.<br>ne retine dubium cupientis ire per aequor:<br>si bene nota mihi est, ad Caesaris arma iuuentus<br>naufragio uenisse uolet. iam uoce doloris<br>utendum est: non ex aequo diuisimus orbem;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">495</span><br>Epirum Caesarque tenet totusque senatus,<br>Ausoniam tu solus habes.' his terque quaterque<br>uocibus excitum postquam cessare uidebat,<br>dum se desse deis ac non sibi numina credit,<br>sponte per incautas audet temptare tenebras&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">500</span><br>quod iussi timuere fretum, temeraria prono<br>expertus cessisse deo, fluctusque uerendos<br>classibus exigua sperat superare carina.<br>&nbsp;&nbsp;&nbsp;&nbsp;&nbsp;soluerat armorum fessas nox languida curas,<br>parua quies miseris, in quorum pectora somno&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">505</span><br>dat uires fortuna minor; iam castra silebant,<br>tertia iam uigiles commouerat hora secundos:<br>Caesar sollicito per uasta silentia gressu<br>uix famulis audenda parat, cunctisque relictis<br>sola placet Fortuna comes. tentoria postquam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">510</span><br>egressus uigilum somno cedentia membra<br>transsiluit questus tacite, quod fallere posset,<br>litora curua legit, primisque inuenit in undis<br>rupibus exesis haerentem fune carinam.<br>rectorem dominumque ratis secura tenebat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">515</span><br>haud procul inde domus, non ullo robore fulta<br>sed sterili iunco cannaque intexta palustri<br>et latus inuersa nudum munita phaselo.<br>haec Caesar bis terque manu quassantia tectum<br>limina commouit. molli consurgit Amyclas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">520</span><br>quem dabat alga toro. 'quisnam mea naufragus' inquit<br>'tecta petit, aut quem nostrae fortuna coegit<br>auxilium sperare casae?' sic fatus ab alto<br>aggere iam tepidae sublato fune fauillae<br>scintillam tenuem commotos pauit in ignes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">525</span><br>securus belli: praedam ciuilibus armis<br>scit non esse casas. o uitae tuta facultas<br>pauperis angustique lares! o munera nondum<br>intellecta deum! quibus hoc contingere templis<br>aut potuit muris, nullo trepidare tumultu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">530</span><br>Caesarea pulsante manu? tum poste recluso<br>dux ait 'expecta uotis maiora modestis<br>spesque tuas laxa, iuuenis: si iussa secutus<br>me uehis Hesperiam, non ultra cuncta carinae<br>debebis manibusque &lt;inportunamue fereris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">535</span><br>pauperiem deflens&gt; inopem duxisse senectam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">535a</span><br>ne cessa praebere deo tua fata uolenti<br>angustos opibus subitis inplere penates.'<br>sic fatur, quamquam plebeio tectus amictu,<br>indocilis priuata loqui. tum pauper Amyclas<br>'multa quidem prohibent nocturno credere ponto.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">540</span><br>nam sol non rutilas deduxit in aequora nubes<br>concordesque tulit radios: Noton altera Phoebi,<br>altera pars Borean diducta luce uocabat.<br>orbe quoque exhaustus medio languensque recessit<br>spectantis oculos infirmo lumine passus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">545</span><br>lunaque non gracili surrexit lucida cornu<br>aut orbis medii puros exesa recessus,<br>nec duxit recto tenuata cacumina cornu,<br>uentorumque notam rubuit; tum lurida pallens<br>ora tulit uoltu sub nubem tristis ituro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">550</span><br>sed mihi nec motus nemorum nec litoris ictus<br>nec placet incertus qui prouocat aequora delphin,<br>aut siccum quod mergus amat, quodque ausa uolare<br>ardea sublimis pinnae confisa natanti,<br>quodque caput spargens undis, uelut occupet imbrem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">555</span><br>instabili gressu metitur litora cornix.<br>sed, si magnarum poscunt discrimina rerum,<br>haud dubitem praebere manus: uel litora tangam<br>iussa, uel hoc potius pelagus flatusque negabunt.'<br>haec fatur, soluensque ratem dat carbasa uentis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">560</span><br>ad quorum motus non solum lapsa per altum<br>aera dispersos traxere cadentia sulcos<br>sidera, sed summis etiam quae fixa tenentur<br>astra polis sunt uisa quati. niger inficit horror<br>terga maris, longo per multa uolumina tractu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">565</span><br>aestuat unda minax, flatusque incerta futuri<br>turbida testantur conceptos aequora uentos.<br>tum rector trepidae fatur ratis 'aspice saeuum<br>quanta paret pelagus: Zephyros intendat an Austros<br>incertum est; puppem dubius ferit undique pontus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">570</span><br>nubibus et caelo Notus est; si murmura ponti<br>consulimus, Cori ueniet mare. gurgite tanto<br>nec ratis Hesperias tanget nec naufragus oras:<br>desperare uiam et uetitos conuertere cursus<br>sola salus. liceat uexata litora puppe&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 575</span><br>prendere, ne longe nimium sit proxima tellus.'<br>&nbsp;&nbsp;&nbsp;&nbsp;&nbsp;fisus cuncta sibi cessura pericula Caesar<br>'sperne minas' inquit 'pelagi uentoque furenti<br>trade sinum. Italiam si caelo auctore recusas<br>me pete. sola tibi causa est haec iusta timoris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">580</span><br>uectorem non nosse tuum, quem numina numquam<br>destituunt, de quo male tunc fortuna meretur<br>cum post uota uenit. medias perrumpe procellas<br>tutela secure mea. caeli iste fretique,<br>non puppis nostrae labor est: hanc Caesare pressam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">585</span><br>a fluctu defendet onus. nec longa furori<br>uentorum saeuo dabitur mora: proderit undis<br>ista ratis. ne flecte manum, fuge proxima uelis<br>litora; tum Calabro portu te crede potitum<br>cum iam non poterit puppi nostraeque saluti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">590</span><br>altera terra dari. quid tanta strage paretur<br>ignoras: quaerit pelagi caelique tumultu<br>quod praestet Fortuna mihi.' non plura locuto<br>auolsit laceros percussa puppe rudentis<br>turbo rapax fragilemque super uolitantia malum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">595</span><br>uela tulit; sonuit uictis conpagibus alnus.<br>&nbsp;&nbsp;&nbsp;&nbsp;&nbsp;inde ruunt toto concita pericula mundo.<br>primus ab oceano caput exeris Atlanteo,<br>Core, mouens aestus. iam te tollente furebat<br>pontus et in scopulos totas erexerat undas:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">600</span><br>occurrit gelidus Boreas pelagusque retundit,<br>et dubium pendet, uento cui concidat, aequor.<br>sed Scythici uicit rabies Aquilonis et undas<br>torsit et abstrusas penitus uada fecit harenas.<br>nec perfert pontum Boreas ad saxa, suumque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">605</span><br>in fluctus Cori frangit mare, motaque possunt<br>aequora subductis etiam concurrere uentis.<br>non Euri cessasse minas, non imbribus atrum<br>Aeolii iacuisse Notum sub carcere saxi<br>crediderim; cunctos solita de parte ruentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">610</span><br>defendisse suas uiolento turbine terras,<br>sic pelagus mansisse loco. nam priua procellis<br>aequora rapta ferunt; Aegaeas transit in undas<br>Tyrrhenum, sonat Ionio uagus Hadria ponto.<br>a quotiens frustra pulsatos aequore montis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">615</span><br>obruit ille dies! quam celsa cacumina pessum<br>tellus uicta dedit! non ullo litore surgunt<br>tam ualidi fluctus, alioque ex orbe uoluti<br>a magno uenere mari, mundumque coercens<br>monstriferos agit unda sinus. sic rector Olympi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">620</span><br>cuspide fraterna lassatum in saecula fulmen<br>adiuuit, regnoque accessit terra secundo,<br>cum mare conuoluit gentes, cum litora Tethys<br>noluit ulla pati caelo contenta teneri.<br>tum quoque tanta maris moles creuisset in astra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">625</span><br>ni superum rector pressisset nubibus undas.<br>non caeli nox illa fuit: latet obsitus aer<br>infernae pallore domus nimbisque grauatus<br>deprimitur, fluctusque in nubibus accipit imbrem.<br>lux etiam metuenda perit, nec fulgura currunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">630</span><br>clara, sed obscurum nimbosus dissilit aer.<br>tum superum conuexa tremunt atque arduus axis<br>intonuit motaque poli conpage laborant.<br>extimuit natura chaos; rupisse uidentur<br>concordes elementa moras rursusque redire&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">635</span><br>nox manes mixtura deis. spes una salutis,<br>quod tanta mundi nondum periere ruina.<br>quantum Leucadio placidus de uertice pontus<br>despicitur, tantum nautae uidere trementes<br>fluctibus e summis praeceps mare; cumque tumentes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">640</span><br>rursus hiant undae uix eminet aequore malus.<br>nubila tanguntur uelis et terra carina.<br>nam pelagus, qua parte sedet, non celat harenas<br>exhaustum in cumulos, omnisque in fluctibus unda est.<br>artis opem uicere metus, nescitque magister&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">645</span><br>quam frangat, cui cedat aquae. discordia ponti<br>succurrit miseris, fluctusque euertere puppem<br>non ualet in fluctum: uictum latus unda repellens<br>erigit, atque omni surgit ratis ardua uento.<br>non humilem Sasona uadis [non litora curuae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">650</span><br>Thessaliae saxosa pauent] oraeque malignos<br>Ambraciae portus, scopulosa Ceraunia nautae<br>summa timent. credit iam digna pericula Caesar<br>fatis esse suis. 'quantusne euertere' dixit<br>'me superis labor est, parua quem puppe sedentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">655</span><br>tam magno petiere mari! si gloria leti<br>est pelago donata mei bellisque negamur,<br>intrepidus quamcumque datis mihi, numina, mortem<br>accipiam. licet ingentis abruperit actus<br>festinata dies fatis, sat magna peregi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">660</span><br>Arctoas domui gentes, inimica subegi<br>arma metu, uidit Magnum mihi Roma secundum,<br>iussa plebe tuli fasces per bella negatos;<br>nulla meis aberit titulis Romana potestas,<br>nec sciet hoc quisquam nisi tu, quae sola meorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">665</span><br>conscia uotorum es, me, quamuis plenus honorum<br>et dictator eam Stygias et consul ad umbras,<br>priuatum, Fortuna, mori. mihi funere nullo<br>est opus, o superi: lacerum retinete cadauer<br>fluctibus in mediis, desint mihi busta rogusque,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">670</span><br>dum metuar semper terraque expecter ab omni.'<br>haec fatum decumus, dictu mirabile, fluctus<br>inualida cum puppe leuat, nec rursus ab alto<br>aggere deiecit pelagi sed pertulit unda<br>scruposisque angusta uacant ubi litora saxis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">675</span><br>inposuit terrae. pariter tot regna, tot urbes<br>fortunamque suam tacta tellure recepit.<br>&nbsp;&nbsp;&nbsp;&nbsp;&nbsp;sed non tam remeans Caesar iam luce propinqua<br>quam tacita sua castra fuga comitesque fefellit.<br>circumfusa duci fleuit gemituque suorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">680</span><br>et non ingratis incessit turba querellis.<br>'quo te, dure, tulit uirtus temeraria, Caesar,<br>aut quae nos uiles animas in fata relinquens<br>inuitis spargenda dabas tua membra procellis?<br>cum tot in hac anima populorum uita salusque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">685</span><br>pendeat et tantus caput hoc sibi fecerit orbis,<br>saeuitia est uoluisse mori. nullusne tuorum<br>emeruit comitum fatis non posse superstes<br>esse tuis? cum te raperet mare, corpora segnis<br>nostra sopor tenuit. pudet, heu! tibi causa petendae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">690</span><br>haec fuit Hesperiae, uisum est quod mittere quemquam<br>tam saeuo crudele mari. sors ultima rerum<br>in dubios casus et prona pericula morti<br>praecipitare solet: mundi iam summa tenentem<br>permisisse mari tantum! quid numina lassas?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">695</span><br>sufficit ad fatum belli fauor iste laborque<br>Fortunae, quod te nostris inpegit harenis?<br>hine usus placuere deum, non rector ut orbis<br>nec dominus rerum, sed felix naufragus esses?'<br>talia iactantis discussa nocte serenus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">700</span><br>oppressit cum sole dies, fessumque tumentis<br>conposuit pelagus uentis patientibus undas.<br>&nbsp;&nbsp;&nbsp;&nbsp;&nbsp;nec non Hesperii lassatum fluctibus aequor<br>ut uidere duces, purumque insurgere caelo<br>fracturum pelagus Borean, soluere carinas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">705</span><br>quas uentus doctaeque pari moderamine dextrae<br>permixtas habuere diu, latumque per aequor,<br>ut terrestre, coit consertis puppibus agmen.<br>sed nox saeua modum uenti uelique tenorem<br>eripuit nautis excussitque ordine puppes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">710</span><br>Strymona sic gelidum bruma pellente relinquunt<br>poturae te, Nile, grues, primoque uolatu<br>effingunt uarias casu monstrante figuras;<br>mox, ubi percussit tensas Notus altior alas,<br>confusos temere inmixtae glomerantur in orbes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">715</span><br>et turbata perit dispersis littera pinnis.<br>cum primum redeunte die uiolentior aer<br>puppibus incubuit Phoebeo concitus ortu,<br>praetereunt frustra temptati litora Lissi<br>Nymphaeumque tenent: nudas Aquilonibus undas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">720</span><br>succedens Boreae iam portum fecerat Auster.<br>&nbsp;&nbsp;&nbsp;&nbsp;&nbsp;undique conlatis in robur Caesaris armis<br>summa uidens duri Magnus discrimina Martis<br>iam castris instare suis seponere tutum<br>coniugii decreuit onus Lesboque remota&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">725</span><br>te procul a saeui strepitu, Cornelia, belli<br>occulere. heu, quantum mentes dominatur in aequas<br>iusta Venus! dubium trepidumque ad proelia, Magne,<br>te quoque fecit amor; quod nolles stare sub ictu<br>fortunae quo mundus erat Romanaque fata,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">730</span><br>coniunx sola fuit. mentem iam uerba paratam<br>destituunt, blandaeque iuuat uentura trahentem<br>indulgere morae et tempus subducere fatis.<br>nocte sub extrema pulso torpore quietis<br>dum fouet amplexu grauidum Cornelia curis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">735</span><br>pectus et auersi petit oscula grata mariti,<br>umentis mirata genas percussaque caeco<br>uolnere non audet flentem deprendere Magnum.<br>ille gemens 'non nunc uita mihi dulcior,' inquit<br>'cum taedet uitae, laeto sed tempore, coniunx,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">740</span><br>uenit maesta dies et quam nimiumque parumque<br>distulimus; iam totus adest in proelia Caesar.<br>cedendum est bellis, quorum tibi tuta latebra<br>Lesbos erit. desiste preces temptare: negaui<br>iam mihi. non longos a me patiere recessus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">745</span><br>praecipites aderunt casus: properante ruina<br>summa cadunt. satis est audisse pericula Magni;<br>meque tuus decepit amor, ciuilia bella<br>si spectare potes. nam me iam Marte parato<br>securos cepisse pudet cum coniuge somnos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">750</span><br>eque tuo, quatiunt miserum cum classica mundum,<br>surrexisse sinu. uereor ciuilibus armis<br>Pompeium nullo tristem committere damno.<br>tutior interea populis et tutior omni<br>rege late, positamque procul fortuna mariti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">755</span><br>non tota te mole premat. si numina nostras<br>inpulerint acies, maneat pars optima Magni,<br>sitque mihi, si fata prement uictorque cruentus,<br>quo fugisse uelim.' uix tantum infirma dolorem<br>cepit, et attonito cesserunt pectore sensus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">760</span><br>tandem uox maestas potuit proferre querellas.<br>'nil mihi de fatis thalami superisque relictum est,<br>Magne, queri: nostros non rumpit funus amores<br>nec diri fax summa rogi, sed sorte frequenti<br>plebeiaque nimis careo dimissa marito.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 765</span><br>hostis ad aduentum rumpamus foedera taedae,<br>placemus socerum. sic est tibi cognita, Magne,<br>nostra fides? credisne aliquid mihi tutius esse<br>quam tibi? non olim casu pendemus ab uno?<br>fulminibus me, saeue, iubes tantaeque ruinae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">770</span><br>absentem praestare caput? secura uidetur<br>sors tibi, cum facias etiamnunc uota, perisse?<br>ut nolim seruire malis sed morte parata<br>te sequar ad manes, feriat dum maesta remotas<br>fama procul terras, uiuam tibi nempe superstes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">775</span><br>adde quod adsuescis fatis tantumque dolorem,<br>crudelis, me ferre doces. ignosce fatenti,<br>posse pati timeo. quod si sunt uota, deisque<br>audior, euentus rerum sciet ultima coniunx.<br>sollicitam rupes iam te uictore tenebunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">780</span><br>et puppem quae fata feret tam laeta timebo.<br>nec soluent audita metus mihi prospera belli,<br>cum uacuis proiecta locis a Caesare possim<br>uel fugiente capi. notescent litora clari<br>nominis exilio, positaque ibi coniuge Magni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">785</span><br>quis Mytilenaeas poterit nescire latebras?<br>hoc precor extremum: si nil tibi uicta relinquent<br>tutius arma fuga, cum te commiseris undis,<br>quolibet infaustam potius deflecte carinam:<br>litoribus quaerere meis.' sic fata relictis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">790</span><br>exiluit stratis amens tormentaque nulla<br>uult differre mora. non maesti pectora Magni<br>sustinet amplexu dulci, non colla tenere,<br>extremusque perit tam longi fructus amoris,<br>praecipitantque suos luctus, neuterque recedens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">795</span><br>sustinuit dixisse uale, uitamque per omnem<br>nulla fuit tam maesta dies; nam cetera damna<br>durata iam mente malis firmaque tulerunt.<br>&nbsp;&nbsp;&nbsp;&nbsp;&nbsp;labitur infelix manibusque excepta suorum<br>fertur ad aequoreas, ac se prosternit, harenas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">800</span><br>litoraque ipsa tenet, tandemque inlata carinaest.<br>non sic infelix patriam portusque reliquit<br>Hesperios, saeui premerent cum Caesaris arma.<br>fida comes Magni uadit duce sola relicto<br>Pompeiumque fugit. quae nox tibi proxima uenit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">805</span><br>insomnis; uiduo tum primum frigida lecto<br>atque insueta quies uni, nudumque marito<br>non haerente latus. somno quam saepe grauata<br>deceptis uacuum manibus conplexa cubile est<br>atque oblita fugae quaesiuit nocte maritum!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">810</span><br>nam quamuis flamma tacitas urente medullas<br>non iuuat in toto corpus iactae cubili:<br>seruatur pars illa tori. caruisse timebat<br>Pompeio; sed non superi tam laeta parabant:<br>instabat miserae, Magnum quae redderet, hora.
</P>
<div class="footer">
	<p>
		<a href="/lucan.html">Lucan</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY></HTML>