<html>
	<head>
		<title>
			Lucan Liber VI
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>M. ANNAEI LVCANI BELLI CIVILIS LIBER SEXTVS
</p>

<p class=border></P>

<p>
Postquam castra duces pugnae iam mente propinquis<br>inposuere iugis admotaque comminus arma<br>parque suum uidere dei, capere omnia Caesar<br>moenia Graiorum spernit Martemque secundum<br>iam nisi de genero fatis debere recusat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>funestam mundo uotis petit omnibus horam<br>in casum quae cuncta ferat; placet alea fati<br>alterutrum mersura caput. ter collibus omnis<br>explicuit turmas et signa minantia pugnam<br>testatus numquam Latiae se desse ruinae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>ut uidet ad nullos exciri posse tumultus<br>in pugnam generum sed clauso fidere uallo,<br>signa mouet tectusque uia dumosa per arua<br>Dyrrachii praeceps rapiendas tendit ad arcis.<br>hoc iter aequoreo praecepit limite Magnus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>quemque uocat collem Taulantius incola Petram<br>insedit castris Ephyraeaque moenia seruat<br>defendens tutam uel solis turribus urbem.<br>non opus hanc ueterum nec moles structa tuetur<br>humanusque labor facilis, licet ardua tollat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>cedere uel bellis uel cuncta mouentibus annis,<br>sed munimen habet nullo quassabile ferro<br>naturam sedemque loci; nam clausa profundo<br>undique praecipiti scopulisque uomentibus aequor<br>exiguo debet, quod non est insula, colli.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>terribiles ratibus sustentant moenia cautes,<br>Ioniumque furens, rapido cum tollitur Austro,<br>templa domosque quatit, spumatque in culmina pontus.<br>&nbsp;&nbsp;&nbsp;&nbsp;&nbsp;hic auidam belli rapuit spes inproba mentem<br>Caesaris, ut uastis diffusum collibus hostem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br>cingeret ignarum ducto procul aggere ualli.<br>metatur terras oculis, nec caespite tantum<br>contentus fragili subitos attollere muros<br>ingentis cautes auolsaque saxa metallis<br>Graiorumque domos direptaque moenia transfert.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br>extruitur quod non aries inpellere saeuus,<br>quod non ulla queat uiolenti machina belli.<br>franguntur montes, planumque per ardua Caesar<br>ducit opus; pandit fossas turritaque summis<br>disponit castella iugis magnoque recessu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br>amplexus fines saltus nemorosaque tesqua<br>et siluas uastaque feras indagine claudit.<br>non desunt campi, non desunt pabula Magno,<br>castraque Caesareo circumdatus aggere mutat:<br>flumina tot cursus illic exorta fatigant,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br>illic mersa suos; operumque ut summa reuisat<br>defessus Caesar mediis intermanet agris.<br>&nbsp;&nbsp;&nbsp;&nbsp;&nbsp;nunc uetus Iliacos attollat fabula muros<br>ascribatque deis; fragili circumdata testa<br>moenia mirentur refugi Babylonia Parthi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br>en, quantum Tigris, quantum celer ambit Orontes,<br>Assyriis quantum populis telluris Eoae<br>sufficit in regnum, subitum bellique tumultu<br>raptum clausit opus. tanti periere labores.<br>tot potuere manus aut iungere Seston Abydo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><br>ingestoque solo Phrixeum elidere pontum,<br>aut Pelopis latis Ephyren abrumpere regnis<br>et ratibus longae flexus donare Maleae,<br>aut aliquem mundi, quamuis natura negasset,<br>in melius mutare locum. coit area belli:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br>hic alitur sanguis terras fluxurus in omnis,<br>hic et Thessalicae clades Libycaeque tenentur;<br>aestuat angusta rabies ciuilis harena.<br>&nbsp;&nbsp;&nbsp;&nbsp;&nbsp;prima quidem surgens operum structura fefellit<br>Pompeium, ueluti mediae qui tutus in aruis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><br>Sicaniae rabidum nescit latrare Pelorum,<br>aut, uaga cum Tethys Rutupinaque litora feruent,<br>unda Caledonios fallit turbata Britannos.<br>ut primum uasto saeptas uidet aggere terras,<br>ipse quoque a tuta deducens agmina Petra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</span><br>diuersis spargit tumulis, ut Caesaris arma<br>laxet et effuso claudentem milite tendat;<br>ac tantum saepti uallo sibi uindicat agri,<br>parua Mycenaeae quantum sacrata Dianae<br>distat ab excelsa nemoralis Aricia Roma,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</span><br>quoque modo terrae praelapsus moenia Thybris<br>in mare descendit, si nusquam torqueat amnem.<br>classica nulla sonant iniussaque tela uagantur<br>et fit saepe nefas iaculum temptante lacerto.<br>maior cura duces miscendis abstrahit armis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span><br>Pompeium exhaustae praebenda ad gramina terrae,<br>quae currens obtriuit eques gradibusque citatis<br>ungula frondentem discussit cornea campum.<br>belliger attonsis sonipes defessus in aruis,<br>aduectos cum plena ferant praesepia culmos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span><br>ore nouas poscens moribundus labitur herbas<br>et tremulo medios abrumpit poplite gyros.<br>corpora dum soluit tabes et digerit artus,<br>traxit iners caelum fluuidae contagia pestis<br>obscuram in nubem. tali spiramine Nesis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><br>emittit Stygium nebulosis aera saxis<br>antraque letiferi rabiem Typhonis anhelant.<br>inde labant populi, caeloque paratior unda<br>omne pati uirus durauit uiscera caeno.<br>iam riget arta cutis distentaque lumina rumpit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><br>igneaque in uoltus et sacro feruida morbo<br>pestis abit, fessumque caput se ferre recusat.<br>iam magis atque magis praeceps agit omnia fatum,<br>nec medii dirimunt morbi uitamque necemque,<br>sed languor cum morte uenit; turbaque cadentum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">100</span><br>aucta lues, dum mixta iacent incondita uiuis<br>corpora; nam miseros ultra tentoria ciues<br>spargere funus erat. tamen hos minuere labores<br>a tergo pelagus pulsusque Aquilonibus aer<br>litoraque et plenae peregrina messe carinae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">105</span><br>at liber terrae spatiosis collibus hostis<br>aere non pigro nec inertibus angitur undis,<br>sed patitur saeuam, ueluti circumdatus arta<br>opsidione, famem. nondum turgentibus altam<br>in segetem culmis cernit miserabile uolgus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">110</span><br>in pecudum cecidisse cibos et carpere dumos<br>et foliis spoliare nemus letumque minantis<br>uellere ab ignotis dubias radicibus herbas.<br>quae mollire queunt flamma, quae frangere morsu,<br>quaeque per abrasas utero demittere fauces,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">115</span><br>plurimaque humanis ante hoc incognita mensis<br>diripiens miles saturum tamen obsidet hostem.<br>&nbsp;&nbsp;&nbsp;&nbsp;&nbsp;ut primum libuit ruptis euadere claustris<br>Pompeio cunctasque sibi permittere terras,<br>non obscura petit latebrosae tempora noctis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">120</span><br>et raptum furto soceri cessantibus armis<br>dedignatur iter: latis exire ruinis<br>quaerit, et inpulso turres confringere uallo,<br>perque omnis gladios et qua uia caede paranda est.<br>opportuna tamen ualli pars uisa propinqui,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">125</span><br>qua Minici castella uacant, et confraga densis<br>arboribus dumeta tegunt. hic puluere nullo<br>proditus agmen agit subitusque in moenia uenit.<br>tot simul e campis Latiae fulsere uolucres,<br>tot cecinere tubae. nequid uictoria ferro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">130</span><br>deberet, pauor attonitos confecerat hostes.<br>quod solum ualuit uirtus, iacuere perempti<br>debuerant quo stare loco. qui uolnera ferrent<br>iam derant, et nimbus agens tot tela peribat.<br>tum piceos uoluunt inmissae lampades ignes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">135</span><br>tum quassae nutant turres lapsumque minantur,<br>roboris inpacti crebros gemit agger ad ictus.<br>iam Pompeianae celsi super ardua ualli<br>exierant aquilae, iam mundi iura patebant:<br>quem non mille simul turmis nec Caesare toto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">140</span><br>auferret Fortuna locum uictoribus unus<br>eripuit uetuitque capi, seque arma tenente<br>ac nondum strato Magnum uicisse negauit.<br>Scaeua uiro nomen: castrorum in plebe merebat<br>ante feras Rhodani gentes; ibi sanguine multo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">145</span><br>promotus Latiam longo gerit ordine uitem,<br>pronus ad omne nefas et qui nesciret in armis<br>quam magnum uirtus crimen ciuilibus esset.<br>hic ubi quaerentis socios iam Marte relicto<br>tuta fugae cernit, 'quo uos pauor' inquit 'adegit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">150</span><br>inpius et cunctis ignotus Caesaris armis?<br>terga datis morti? cumulo uos desse uirorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">153</span><br>non pudet et bustis interque cadauera quaeri?<br>non ira saltem, iuuenes, pietate remota<br>stabitis? e cunctis, per quos erumperet hostis,<br>nos sumus electi. non paruo sanguine Magni<br>iste dies ierit. peterem felicior umbras<br>Caesaris in uoltu: testem hunc fortuna negauit:<br>Pompeio laudante cadam. confringite tela&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">160</span><br>pectoris inpulsu iugulisque retundite ferrum.<br>iam longinqua petit puluis sonitusque ruinae,<br>securasque fragor concussit Caesaris aures.<br>uincimus, o socii: ueniet qui uindicet arces<br>dum morimur.' mouit tantum uox illa furorem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">165</span><br>quantum non primo succendunt classica cantu,<br>mirantesque uirum atque auidi spectare secuntur<br>scituri iuuenes, numero deprensa locoque<br>an plus quam mortem uirtus daret. ille ruenti<br>aggere consistit, primumque cadauera plenis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">170</span><br>turribus euoluit subeuntisque obruit hostis<br>corporibus, totaeque uiro dant tela ruinae,<br>roboraque et moles hosti seque ipse minatur.<br>nunc sude nunc duro contraria pectora conto<br>detrudit muris, et ualli summa tenentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">175</span><br>amputat ense manus; caput obterit ossaque saxo<br>ac male defensum fragili conpage cerebrum<br>dissipat; alterius flamma crinesque genasque<br>succendit, strident oculis ardentibus ignes.<br>&nbsp;&nbsp;&nbsp;&nbsp;&nbsp;ut primum cumulo crescente cadauera murum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">180</span><br>admouere solo, non segnior extulit illum<br>saltus et in medias iecit super arma cateruas,<br>quam per summa rapit celerem uenabula pardum.<br>tunc densos inter cuneos conpressus et omni<br>uallatus bello uincit, quem respicit, hostem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">185</span><br>iamque hebes et crasso non asper sanguine mucro<br>[percussum Scaeuae frangit, non uolnerat, hostem;]<br>perdidit ensis opus, frangit sine uolnere membra.<br>illum tota premit moles, illum omnia tela,<br>nulla fuit non certa manus, non lancea felix;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">190</span><br>parque nouum Fortuna uidet concurrere, bellum<br>atque uirum. fortis crebris sonat ictibus umbo,<br>et galeae fragmenta cauae conpressa perurunt<br>tempora, nec quicquam nudis uitalibus obstat<br>iam praeter stantis in summis ossibus hastas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">195</span><br>&nbsp;&nbsp;&nbsp;&nbsp;&nbsp;quid nunc, uaesani, iaculis leuibusue sagittis<br>perditis haesuros numquam uitalibus ictus?<br>hunc aut tortilibus uibrata falarica neruis<br>obruat aut uasti muralia pondera saxi,<br>hunc aries ferro ballistaque limine portae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 200</span><br>promoueat. stat non fragilis pro Caesare murus<br>Pompeiumque tenet. iam pectora non tegit armis,<br>ac ueritus credi clipeo laeuaque uacasse<br>aut culpa uixisse sua tot uolnera belli<br>solus obit densamque ferens in pectore siluam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">205</span><br>iam gradibus fessis, in quem cadat, eligit hostem.<br>[par pelagi monstris Libycae sic belua terrae]<br>sic Libycus densis elephans oppressus ab armis<br>omne repercussum squalenti missile tergo<br>frangit et haerentis mota cute discutit hastas:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">210</span><br>uiscera tuta latent penitus, citraque cruorem<br>confixae stant tela ferae: tot facta sagittis,<br>tot iaculis unam non explent uolnera mortem.<br>Dictaea procul, ecce, manu Gortynis harundo<br>tenditur in Scaeuam, quae uoto certior omni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">215</span><br>in caput atque oculi laeuom descendit in orbem.<br>ille moras ferri neruorum et uincula rumpit<br>adfixam uellens oculo pendente sagittam<br>intrepidus, telumque suo cum lumine calcat.<br>Pannonis haud aliter post ictum saeuior ursa,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">220</span><br>cum iaculum parua Libys ammentauit habena,<br>se rotat in uolnus telumque irata receptum<br>inpetit et secum fugientem circumit hastam.<br>perdiderat uoltum rabies, stetit imbre cruento<br>informis facies. laetus fragor aethera pulsat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">225</span><br>uictorum: maiora uiris e sanguine paruo<br>gaudia non faceret conspectum in Caesare uolnus.<br>ille tegens alta suppressum mente furorem,<br>mitis et a uoltu penitus uirtute remota,<br>'parcite', ait 'ciues; procul hinc auertite ferrum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">230</span><br>conlatura meae nil sunt iam uolnera morti:<br>non eget ingestis sed uolsis pectore telis.<br>tollite et in Magni uiuentem ponite castris.<br>hoc uestro praestate duci: sit Scaeua relicti<br>Caesaris exemplum potius quam mortis honestae.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">235</span><br>credidit infelix simulatis uocibus Aulus<br>nec uidit recto gladium mucrone tenentem,<br>membraque captiui pariter laturus et arma<br>fulmineum mediis excepit faucibus ensem.<br>incaluit uirtus, atque una caede refectus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">240</span><br>'soluat' ait 'poenas, Scaeuam quicumque subactum<br>sperauit. pacem gladio si quaerit ab isto<br>Magnus, adorato summittat Caesare signa.<br>an similem uestri segnemque ad fata putatis?<br>Pompei uobis minor est causaeque senatus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">245</span><br>quam mihi mortis amor.' simul haec effatur, et altus<br>Caesareas puluis testatur adesse cohortes.<br>dedecus hic belli Magno crimenque remisit,<br>ne solum totae fugerent, te Scaeua, cateruae.<br>subducto qui Marte ruis; nam sanguine fuso&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">250</span><br>uires pugna dabat. labentem turba suorum<br>excipit atque umeris defectum inponere gaudet;<br>ac uelut inclusum perfosso in pectore numen<br>et uiuam magnae speciem Virtutis adorant;<br>telaque confixis certant euellere membris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">255</span><br>exornantque deos ac nudum pectore Martem<br>armis, Scaeua, tuis: felix hoc nomine famae,<br>si tibi durus Hiber aut si tibi terga dedisset<br>Cantaber exiguis aut longis Teutonus armis.<br>non tu bellorum spoliis ornare Tonantis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">260</span><br>templa potes, non tu laetis ululare triumphis.<br>infelix, quanta dominum uirtute parasti!<br>&nbsp;&nbsp;&nbsp;&nbsp;&nbsp;nec magis hac Magnus castrorum parte repulsus<br>intra claustra piger dilato Marte quieuit,<br>quam mare lassatur, cum se tollentibus Euris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">265</span><br>frangentem fluctus scopulum ferit aut latus alti<br>montis adest seramque sibi parat unda ruinam.<br>hinc uicina petens placido castella profundo<br>incursu gemini Martis rapit, armaque late<br>spargit et effuso laxat tentoria campo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">270</span><br>mutandaeque iuuat permissa licentia terrae.<br>sic pleno Padus ore tumens super aggere tutas<br>excurrit ripas et totos concutit agros;<br>succubuit siqua tellus cumuloque furentem<br>undarum non passa ruit, tum flumine toto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">275</span><br>transit et ignotos operit sibi gurgite campos:<br>illos terra fugit dominos, his rura colonis<br>accedunt donante Pado. uix proelia Caesar<br>senserat, elatus specula quae prodidit ignis:<br>inuenit inpulsos presso iam puluere muros,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">280</span><br>frigidaque, ut ueteris, deprendit signa ruinae.<br>accendit pax ipsa loci, mouitque furorem<br>Pompeiana quies et uicto Caesare somnus.<br>ire uel in clades properat dum gaudia turbet.<br>Torquato ruit inde minax, qui Caesaris arma&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">285</span><br>segnius haud uidit, quam malo nauta tremente<br>omnia subducit Circaeae uela procellae;<br>agminaque interius muro breuiore recepit,<br>densius ut parua disponeret arma corona.<br>transierat primi Caesar munimina ualli,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">290</span><br>cum super e totis immisit collibus arma<br>effuditque acies obsaeptum Magnus in hostem.<br>non sic Hennaeis habitans in uallibus horret<br>Enceladum spirante Noto, cum tota cauernas<br>egerit et torrens in campos defluit Aetna,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">295</span><br>Caesaris ut miles glomerato puluere uictus<br>ante aciem caeci trepidus sub nube timoris<br>hostibus occurrit fugiens inque ipsa pauendo<br>fata ruit. totus mitti ciuilibus armis<br>usque uel in pacem potuit cruor: ipse furentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">300</span><br>dux tenuit gladios. felix ac libera regum,<br>Roma, fores iurisque tui, uicisset in illo<br>si tibi Sulla loco. dolet, heu, semperque dolebit<br>quod scelerum, Caesar, prodest tibi summa tuorum,<br>cum genero pugnasse pio. pro tristia fata!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">305</span><br>non Vticae Libye clades, Hispania Mundae<br>flesset et infando pollutus sanguine Nilus<br>nobilius Phario gestasset rege cadauer,<br>nec Iuba Marmaricas nudus pressisset harenas<br>Poenorumque umbras placasset sanguine fuso&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">310</span><br>Scipio, nec sancto caruisset uita Catone.<br>ultimus esse dies potuit tibi Roma malorum,<br>exire e mediis potuit Pharsalia fatis.<br>&nbsp;&nbsp;&nbsp;&nbsp;&nbsp;deserit auerso possessam numine sedem<br>Caesar et Emathias lacero petit agmine terras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 315</span><br>arma secuturum soceri, quacumque fugasset,<br>temptauere suo comites deuertere Magnum<br>hortatu, patrias sedes atque hoste carentem<br>Ausoniam peteret. 'numquam me Caesaris' inquit<br>'exemplo reddam patriae, numquamque uidebit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">320</span><br>me nisi dimisso redeuntem milite Roma.<br>Hesperiam potui motu surgente tenere,<br>si uellem patriis aciem committere templis<br>ac medio pugnare foro. dum bella relegem,<br>extremum Scythici transcendam frigoris orbem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">325</span><br>ardentisque plagas. uictor tibi, Roma, quietem<br>eripiam, qui, ne premerent te proelia, fugi?<br>a potius, nequid bello patiaris in isto,<br>te Caesar putet esse suam.' sic fatus in ortus<br>Phoebeos condixit iter, terraeque secutus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">330</span><br>deuia, qua uastos aperit Candauia saltus,<br>contigit Emathiam, bello quam fata parabant.<br>&nbsp;&nbsp;&nbsp;&nbsp;&nbsp;Thessaliam, qua parte diem brumalibus horis<br>attollit Titan, rupes Ossaea coercet;<br>cum per summa poli Phoebum trahit altior aestas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">335</span><br>Pelion opponit radiis nascentibus umbras;<br>at medios ignes caeli rapidique Leonis<br>solstitiale caput nemorosus summouet Othrys.<br>excipit aduersos Zephyros et Iapyga Pindus<br>et maturato praecidit uespere lucem;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">340</span><br>nec metuens imi Borean habitator Olympi<br>lucentem totis ignorat noctibus Arcton.<br>hos inter montis media qui ualle premuntur,<br>perpetuis quondam latuere paludibus agri,<br>flumina dum campi retinent nec peruia Tempe&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">345</span><br>dant aditus pelagi, stagnumque inplentibus unum<br>crescere cursus erat. postquam discessit Olympo<br>Herculea grauis Ossa manu subitaeque ruinam<br>sensit aquae Nereus, melius mansura sub undis<br>Emathis aequorei regnum Pharsalos Achillis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">350</span><br>eminet et, prima Rhoeteia litora pinu<br>quae tetigit, Phylace Pteleosque et Dorion ira<br>flebile Pieridum; Trachin pretioque nefandae<br>lampados Herculeis fortis Meliboea pharetris<br>atque olim Larisa potens; ubi nobile quondam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">355</span><br>nunc super Argos arant, ueteres ubi fabula Thebas<br>monstrat Echionias, ubi quondam Pentheos exul<br>colla caputque ferens supremo tradidit igni<br>questa quod hoc solum nato rapuisset Agaue.<br>ergo abrupta palus multos discessit in amnes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">360</span><br>purus in occasus, parui sed gurgitis, Aeas<br>Ionio fluit inde mari, nec fortior undis<br>labitur auectae pater Isidis, et tuus, Oeneu,<br>paene gener crassis oblimat Echinadas undis,<br>et Meleagream maculatus sanguine Nessi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">365</span><br>Euhenos Calydona secat. ferit amne citato<br>Maliacas Spercheos aquas, et flumine puro<br>inrigat Amphrysos famulantis pascua Phoebi.<br>accipit Asopos cursus Phoenixque Melasque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">374</span><br>quique nec umentis nebulas nec rore madentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">369</span><br>aera nec tenues uentos suspirat Anauros,<br>et quisquis pelago per se non cognitus amnis<br>Peneo donauit aquas: it gurgite rapto<br>Apidanos numquamque celer nisi mixtus Enipeus;<br>solus, in alterius nomen cum uenerit undae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">375</span><br>defendit Titaresos aquas lapsusque superne<br>gurgite Penei pro siccis utitur aruis.<br>hunc fama est Stygiis manare paludibus amnem<br>et capitis memorem fluuii contagia uilis<br>nolle pati superumque sibi seruare timorem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">380</span><br>&nbsp;&nbsp;&nbsp;&nbsp;&nbsp;ut primum emissis patuerunt amnibus arua,<br>pinguis Bebrycio discessit uomere sulcus;<br>mox Lelegum dextra pressum descendit aratrum,<br>Aeolidae Dolopesque solum fregere coloni<br>et Magnetes equis, Minyae gens cognita remis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">385</span><br>illic semiferos Ixionidas Centauros<br>feta Pelethroniis nubes effudit in antris:<br>aspera te Pholoes frangentem, Monyche, saxa,<br>teque sub Oetaeo torquentem uertice uolsas,<br>Rhoece ferox, quas uix Boreas inuerteret ornos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">390</span><br>hospes et Alcidae magni Phole, teque, per amnem<br>inprobe Lernaeas uector passure sagittas,<br>teque, senex Chiron, gelido qui sidere fulgens<br>inpetis Haemonio maiorem Scorpion arcu.<br>&nbsp;&nbsp;&nbsp;&nbsp;&nbsp;hac tellure feri micuerunt semina Martis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 395</span><br>primus ab aequorea percussis cuspide saxis<br>Thessalicus sonipes, bellis feralibus omen,<br>exiluit, primus chalybem frenosque momordit<br>spumauitque nouis Lapithae domitoris habenis.<br>prima fretum scindens Pagasaeo litore pinus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">400</span><br>terrenum ignotas hominem proiecit in undas.<br>primus Thessalicae rector telluris Ionos<br>in formam calidae percussit pondera massae<br>fudit et argentum flammis aurumque moneta<br>fregit et inmensis coxit fornacibus aera.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">405</span><br>illic, quod populos scelerata inpegit in arma,<br>diuitias numerare datum est. hinc maxima serpens<br>descendit Python Cirrhaeaque fluxit in arua,<br>unde et Thessalicae ueniunt ad Pythia laurus.<br>inpius hinc prolem superis inmisit Aloeus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">410</span><br>inseruit celsis prope se cum Pelion astris<br>sideribusque uias incurrens abstulit Ossa.<br>&nbsp;&nbsp;&nbsp;&nbsp;&nbsp;hac ubi damnata fatis tellure locarunt<br>castra duces, cunctos belli praesaga futuri<br>mens agitat, summique grauem discriminis horam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">415</span><br>aduentare palam est, propius iam fata moueri.<br>degeneres trepidant animi peioraque uersant;<br>ad dubios pauci praesumpto robore casus<br>spemque metumque ferunt. turbae sed mixtus inerti<br>Sextus erat, Magno proles indigna parente,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">420</span><br>cui mox Scyllaeis exul grassatus in undis<br>polluit aequoreos Siculus pirata triumphos.<br>qui stimulante metu fati praenoscere cursus,<br>inpatiensque morae uenturisque omnibus aeger,<br>non tripodas Deli, non Pythia consulit antra,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">425</span><br>nec quaesisse libet primis quid frugibus altrix<br>aere Iouis Dodona sonet, quis noscere fibra<br>fata queat, quis prodat aues, quis fulgura caeli<br>seruet et Assyria scrutetur sidera cura,<br>aut siquid tacitum sed fas erat. ille supernis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">430</span><br>detestanda deis saeuorum arcana magorum<br>nouerat et tristis sacris feralibus aras,<br>umbrarum Ditisque fidem, miseroque liquebat<br>scire parum superos. uanum saeuumque furorem<br>adiuuat ipse locus uicinaque moenia castris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">435</span><br>Haemonidum, ficti quas nulla licentia monstri<br>transierit, quarum quidquid non creditur ars est.<br>Thessala quin etiam tellus herbasque nocentes<br>rupibus ingenuit sensuraque saxa canentes<br>arcanum ferale magos. ibi plurima surgunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">440</span><br>uim factura deis, et terris hospita Colchis<br>legit in Haemoniis quas non aduexerat herbas.<br>inpia tot populis, tot surdas gentibus aures<br>caelicolum dirae conuertunt carmina gentis.<br>una per aetherios exit uox illa recessus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">445</span><br>uerbaque ad inuitum perfert cogentia numen,<br>quod non cura poli caelique uolubilis umquam<br>auocat. infandum tetigit cum sidera murmur,<br>tum, Babylon Persea licet secretaque Memphis<br>omne uetustorum soluat penetrale magorum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">450</span><br>abducet superos alienis Thessalis aris.<br>carmine Thessalidum dura in praecordia fluxit<br>non fatis adductus amor, flammisque seueri<br>inlicitis arsere senes. nec noxia tantum<br>pocula proficiunt aut cum turgentia suco&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">455</span><br>frontis amaturae subducunt pignora fetae:<br>mens hausti nulla sanie polluta ueneni<br>excantata perit. quos non concordia mixti<br>alligat ulla tori blandaeque potentia formae<br>traxerunt torti magica uertigine fili.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">460</span><br>cessauere uices rerum, dilataque longa<br>haesit nocte dies. legi non paruit aether,<br>torpuit et praeceps audito carmine mundus,<br>axibus et rapidis inpulsos Iuppiter urguens<br>miratur non ire polos. nunc omnia conplent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">465</span><br>imbribus et calido praeducunt nubila Phoebo,<br>et tonat ignaro caelum Ioue: uocibus isdem<br>umentis late nebulas nimbosque solutis<br>excussere comis. uentis cessantibus aequor<br>intumuit, rursus uetitum sentire procellas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">470</span><br>conticuit turbante Noto; puppemque ferentes<br>in uentum tumuere sinus. de rupe pependit<br>abscisa fixus torrens, amnisque cucurrit<br>non qua pronus erat. Nilum non extulit aestas,<br>Maeander derexit aquas, Rhodanumque morantem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">475</span><br>praecipitauit Arar. summisso uertice montes<br>explicuere iugum, nubes suspexit Olympus,<br>solibus et nullis Scythicae, cum bruma rigeret,<br>dimaduere niues. inpulsam sidere Tethyn<br>reppulit Haemonium defenso litore carmen.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">480</span><br>terra quoque inmoti concussit ponderis axes,<br>et medium uergens titubauit nisus in orbem.<br>tantae molis onus percussum uoce recessit<br>perspectumque dedit circum labentis Olympi.<br>omne potens animal leti genitumque nocere&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">485</span><br>et pauet Haemonias et mortibus instruit artes.<br>has auidae tigres et nobilis ira leonum<br>ore fouent blando; gelidos his explicat orbes<br>inque pruinoso coluber distenditur aruo;<br>uiperei coeunt abrupto corpore nodi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">490</span><br>humanoque cadit serpens adflata ueneno.<br>quis labor hic superis cantus herbasque sequendi<br>spernendique timor? cuius commercia pacti<br>obstrictos habuere deos? parere necesse est,<br>an iuuat? ignota tantum pietate merentur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">495</span><br>an tacitis ualuere minis? hoc iuris in omnis<br>est illis superos, an habent haec carmina certum<br>imperiosa deum, qui mundum cogere quidquid<br>cogitur ipse potest? illis et sidera primum<br>praecipiti deducta polo, Phoebeque serena&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">500</span><br>non aliter diris uerborum obsessa uenenis<br>palluit et nigris terrenisque ignibus arsit,<br>quam si fraterna prohiberet imagine tellus<br>insereretque suas flammis caelestibus umbras;<br>et patitur tantos cantu depressa labores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">505</span><br>donec suppositas propior despumet in herbas.<br>&nbsp;&nbsp;&nbsp;&nbsp;&nbsp;hos scelerum ritus, haec dirae crimina gentis<br>effera damnarat nimiae pietatis Erictho<br>inque nouos ritus pollutam duxerat artem.<br>illi namque nefas urbis summittere tecto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">510</span><br>aut laribus ferale caput, desertaque busta<br>incolit et tumulos expulsis obtinet umbris<br>grata deis Erebi. coetus audire silentum,<br>nosse domos Stygias arcanaque Ditis operti<br>non superi, non uita uetat. tenet ora profanae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">515</span><br>foeda situ macies, caeloque ignota sereno<br>terribilis Stygio facies pallore grauatur<br>inpexis onerata comis: si nimbus et atrae<br>sidera subducunt nubes, tunc Thessala nudis<br>egreditur bustis nocturnaque fulmina captat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">520</span><br>semina fecundae segetis calcata perussit<br>et non letiferas spirando perdidit auras.<br>nec superos orat nec cantu supplice numen<br>auxiliare uocat nec fibras illa litantis<br>nouit: funereas aris inponere flammas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">525</span><br>gaudet et accenso rapuit quae tura sepulchro.<br>omne nefas superi prima iam uoce precantis<br>concedunt carmenque timent audire secundum.<br>uiuentis animas et adhuc sua membra regentis<br>infodit busto, fatis debentibus annos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">530</span><br>mors inuita subit; peruersa funera pompa<br>rettulit a tumulis, fugere cadauera letum.<br>fumantis iuuenum cineres ardentiaque ossa<br>e mediis rapit illa rogis ipsamque parentes<br>quam tenuere facem, nigroque uolantia fumo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">535</span><br>feralis fragmenta tori uestesque fluentis<br>colligit in cineres et olentis membra fauillas.<br>ast, ubi seruantur saxis, quibus intimus umor<br>ducitur, et tracta durescunt tabe medullae<br>corpora, tunc omnis auide desaeuit in artus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 540</span><br>inmergitque manus oculis gaudetque gelatos<br>effodisse orbes et siccae pallida rodit<br>excrementa manus. laqueum nodosque nocentis<br>ore suo rupit, pendentia corpora carpsit<br>abrasitque cruces percussaque uiscera nimbis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">545</span><br>uolsit et incoctas admisso sole medullas.<br>insertum manibus chalybem nigramque per artus<br>stintis tabi saniem uirusque coactum<br>sustulit et neruo morsus retinente pependit.<br>et, quodcumque iacet nuda tellure cadauer,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">550</span><br>ante feras uolucresque sedet; nec carpere membra<br>uolt ferro manibusque suis, morsusque luporum<br>expectat siccis raptura e faucibus artus.<br>nec cessant a caede manus, si sanguine uiuo<br>est opus, erumpat iugulo qui primus aperto,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">555</span><br>[nec refugit caedes, uiuum si sacra cruorem]<br>extaque funereae poscunt trepidantia mensae.<br>uolnere sic uentris, non qua natura uocabat,<br>extrahitur partus calidis ponendus in aris;<br>et quotiens saeuis opus est ac fortibus umbris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">560</span><br>ipsa facit manes. hominum mors omnis in usu est.<br>illa genae florem primaeuo corpore uolsit,<br>illa comam laeua morienti abscidit ephebo.<br>saepe etiam caris cognato in funere dira<br>Thessalis incubuit membris atque oscula figens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">565</span><br>truncauitque caput conpressaque dentibus ora<br>laxauit siccoque haerentem gutture linguam<br>praemordens gelidis infudit murmura labris<br>arcanumque nefas Stygias mandauit ad umbras.<br>&nbsp;&nbsp;&nbsp;&nbsp;&nbsp;hanc ut fama loci Pompeio prodidit, alta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">570</span><br>nocte poli, Titan medium quo tempore ducit<br>sub nostra tellure diem, deserta per arua<br>carpit iter. fidi scelerum suetique ministri<br>effractos circum tumulos ac busta uagati<br>conspexere procul praerupta in caute sedentem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">575</span><br>qua iuga deuexus Pharsalica porrigit Haemus.<br>illa magis magicisque deis incognita uerba<br>temptabat carmenque nouos fingebat in usus.<br>namque timens, ne Mars alium uagus iret in orbem<br>Emathis et tellus tam multa caede careret,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">580</span><br>pollutos cantu dirisque uenefica sucis<br>conspersos uetuit transmittere bella Philippos,<br>tot mortes habitura suas usuraque mundi<br>sanguine: caesorum truncare cadauera regum<br>sperat et Hesperiae cineres auertere gentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">585</span><br>ossaque nobilium tantosque adquirere manes.<br>hic ardor solusque labor, quid corpore Magni<br>proiecto rapiat, quos Caesaris inuolet artus.<br>&nbsp;&nbsp;&nbsp;&nbsp;&nbsp;quam prior adfatur Pompei ignaua propago.<br>'o decus Haemonidum, populis quae pandere fata&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">590</span><br>quaeque suo uentura potes deuertere cursu,<br>te precor ut certum liceat mihi noscere finem<br>quem belli fortuna paret. non ultima turbae<br>pars ego Romanae, Magni clarissima proles,<br>uel dominus rerum uel tanti funeris heres.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">595</span><br>mens dubiis perculsa pauet rursusque parata est<br>certos ferre metus: hoc casibus eripe iuris,<br>ne subiti caecique ruant. uel numina torque<br>uel tu parce deis et manibus exprime uerum.<br>Elysias resera sedes ipsamque uocatam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">600</span><br>quos petat e nobis, Mortem mihi coge fateri.<br>non humilis labor est: dignum, quod quaerere cures<br>uel tibi, quo tanti praeponderet alea fati.'<br>inpia laetatur uulgato nomine famae<br>Thessalis, et contra 'si fata minora moueres,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">605</span><br>pronum erat, o iuuenis, quos uelles' inquit 'in actus<br>inuitos praebere deos. conceditur arti,<br>unam cum radiis presserunt sidera mortem,<br>inseruisse moras; et, quamuis fecerit omnis<br>stella senem, medios herbis abrumpimus annos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">610</span><br>at, simul a prima descendit origine mundi<br>causarum series, atque omnia fata laborant<br>si quicquam mutare uelis, unoque sub ictu<br>stat genus humanum, tum, Thessala turba fatemur,<br>plus Fortuna potest. sed, si praenoscere casus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">615</span><br>contentus, facilesque aditus multique patebunt<br>ad uerum: tellus nobis aetherque chaosque<br>aequoraque et campi Rhodopaeaque saxa loquentur.<br>sed pronum, cum tanta nouae sit copia mortis,<br>Emathiis unum campis attollere corpus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">620</span><br>ut modo defuncti tepidique cadaueris ora<br>plena uoce sonent, nec membris sole perustis<br>auribus incertum feralis strideat umbra.'<br>&nbsp;&nbsp;&nbsp;&nbsp;&nbsp;dixerat, et noctis geminatis arte tenebris<br>maestum tecta caput squalenti nube pererrat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">625</span><br>corpora caesorum tumulis proiecta negatis.<br>continuo fugere lupi, fugere reuolsis<br>unguibus inpastae uolucres, dum Thessala uatem<br>eligit et gelidas leto scrutata medullas<br>pulmonis rigidi stantis sine uolnere fibras&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">630</span><br>inuenit et uocem defuncto in corpore quaerit.<br>fata peremptorum pendent iam multa uirorum,<br>quem superis reuocasse uelit. si tollere totas<br>temptasset campis acies et reddere bello,<br>cessissent leges Erebi, monstroque potenti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">635</span><br>extractus Stygio populus pugnasset Auerno.<br>electum tandem traiecto gutture corpus<br>ducit, et inserto laqueis feralibus unco<br>per scopulos miserum trahitur per saxa cadauer<br>uicturum, montisque caui, quem tristis Erictho&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">640</span><br>damnarat sacris, alta sub rupe locatur.<br>&nbsp;&nbsp;&nbsp;&nbsp;&nbsp;haud procul a Ditis caecis depressa cauernis<br>in praeceps subsedit humus, quam pallida pronis<br>urguet silua comis et nullo uertice caelum<br>suspiciens Phoebo non peruia taxus opacat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">645</span><br>marcentes intus tenebrae pallensque sub antris<br>longa nocte situs numquam nisi carmine factum<br>lumen habet. non Taenariis sic faucibus aer<br>sedit iners, maestum mundi confine latentis<br>ac nostri, quo non metuant admittere manes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">650</span><br>Tartarei reges. nam, quamuis Thessala uates<br>uim faciat fatis, dubium est, quod traxerit illuc<br>aspiciat Stygias an quod descenderit umbras.<br>discolor et uario furialis cultus amictu<br>induitur, uoltusque aperitur crine remoto,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">655</span><br>et coma uipereis substringitur horrida sertis.<br>ut pauidos iuuenis comites ipsumque trementem<br>conspicit exanimi defixum lumina uoltu,<br>'ponite' ait 'trepida conceptos mente timores:<br>iam noua, iam uera reddetur uita figura,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">660</span><br>ut quamuis pauidi possint audire loquentem.<br>si uero Stygiosque lacus ripamque sonantem<br>ignibus ostendam, si me praebente uideri<br>Eumenides possint uillosaque colla colubris<br>Cerberus excutiens et uincti terga gigantes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">665</span><br>quis timor, ignaui, metuentis cernere manes?'<br>&nbsp;&nbsp;&nbsp;&nbsp;&nbsp;pectora tum primum feruenti sanguine supplet<br>uolneribus laxata nouis taboque medullas<br>abluit et uirus large lunare ministrat.<br>huc quidquid fetu genuit natura sinistro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">670</span><br>miscetur: non spuma canum quibus unda timori est,<br>uiscera non lyncis, non durae nodus hyaenae<br>defuit et cerui pastae serpente medullae,<br>non puppem retinens Euro tendente rudentis<br>in mediis echenais aquis oculique draconum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">675</span><br>quaeque sonant feta tepefacta sub alite saxa,<br>non Arabum uolucer serpens innataque rubris<br>aequoribus custos pretiosae uipera conchae<br>aut uiuentis adhuc Libyci membrana cerastae<br>aut cinis Eoa positi phoenicis in ara.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">680</span><br>quo postquam uiles et habentis nomina pestis<br>contulit, infando saturatas carmine frondis<br>et, quibus os dirum nascentibus inspuit, herbas<br>addidit et quidquid mundo dedit ipsa ueneni.<br>tum uox Lethaeos cunctis pollentior herbis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">685</span><br>excantare deos confundit murmura primum<br>dissona et humanae multum discordia linguae.<br>latratus habet illa canum gemitusque luporum,<br>quod trepidus bubo, quod strix nocturna queruntur,<br>quod strident ululantque ferae, quod sibilat anguis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">690</span><br>exprimit et planctus inlisae cautibus undae<br>siluarumque sonum fractaeque tonitrua nubis:<br>tot rerum uox una fuit. mox cetera cantu<br>explicat Haemonio penetratque in Tartara lingua.<br>'Eumenides Stygiumque nefas Poenaeque nocentum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">695</span><br>et Chaos innumeros auidum confundere mundos<br>et rector terrae, quem longa in saecula torquet<br>mors dilata deum; Styx et quos nulla meretur<br>Thessalis Elysios; caelum matremque perosa<br>Persephone, nostraeque Hecates pars ultima, per quam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">700</span><br>manibus et mihi sunt tacitae commercia linguae,<br>ianitor et sedis laxae, qui uiscera saeuo<br>spargis nostra cani, repetitaque fila sorores<br>tracturae, tuque o flagrantis portitor undae,<br>iam lassate senex ad me redeuntibus umbris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">705</span><br>exaudite preces. si uos satis ore nefando<br>pollutoque uoco, si numquam haec carmina fibris<br>humanis ieiuna cano, si pectora plena<br>saepe deo laui calido prosecta cerebro,<br>si quisquis uestris caput extaque lancibus infans&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">710</span><br>inposuit uicturus erat, parete precanti.<br>non in Tartareo latitantem poscimus antro<br>adsuetamque diu tenebris, modo luce fugata<br>descendentem animam; primo pallentis hiatu<br>haeret adhuc Orci, licet has exaudiat herbas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">715</span><br>ad manes uentura semel. ducis omnia nato<br>Pompeiana canat nostri modo militis umbra,<br>si bene de uobis ciuilia bella merentur.'<br>&nbsp;&nbsp;&nbsp;&nbsp;&nbsp;haec ubi fata caput spumantiaque ora leuauit,<br>aspicit astantem proiecti corporis umbram,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">720</span><br>exanimis artus inuisaque claustra timentem<br>carceris antiqui. pauet ire in pectus apertum<br>uisceraque et ruptas letali uolnere fibras.<br>a miser, extremum cui mortis munus inique<br>eripitur, non posse mori. miratur Erictho&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 725</span><br>has fatis licuisse moras, irataque morti<br>uerberat inmotum uiuo serpente cadauer,<br>perque cauas terrae, quas egit carmine, rimas<br>manibus inlatrat regnique silentia rumpit.<br>'Tisiphone uocisque meae secura Megaera,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">730</span><br>non agitis saeuis Erebi per inane flagellis<br>infelicem animam? iam uos ego nomine uero<br>eliciam Stygiasque canes in luce superna<br>destituam; per busta sequar per funera custos,<br>expellam tumulis, abigam uos omnibus urnis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">735</span><br>teque deis, ad quos alio procedere uoltu<br>ficta soles, Hecate pallenti tabida forma,<br>ostendam faciemque Erebi mutare uetabo.<br>eloquar inmenso terrae sub pondere quae te<br>contineant, Hennaea, dapes, quo foedere maestum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">740</span><br>regem noctis ames, quae te contagia passam<br>noluerit reuocare Ceres. tibi, pessime mundi<br>arbiter, inmittam ruptis Titana cauernis,<br>et subito feriere die. paretis, an ille<br>conpellandus erit, quo numquam terra uocato&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">745</span><br>non concussa tremit, qui Gorgona cernit apertam<br>uerberibusque suis trepidam castigat Erinyn,<br>indespecta tenet uobis qui Tartara, cuius<br>uos estis superi, Stygias qui perierat undas?'<br>protinus astrictus caluit cruor atraque fouit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">750</span><br>uolnera et in uenas extremaque membra cucurrit.<br>percussae gelido trepidant sub pectore fibrae,<br>et noua desuetis subrepens uita medullis<br>miscetur morti. tunc omnis palpitat artus,<br>tenduntur nerui; nec se tellure cadauer&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">755</span><br>paulatim per membra leuat, terraque repulsum est<br>erectumque semel. distento lumina rictu<br>nudantur. nondum facies uiuentis in illo,<br>iam morientis erat: remanet pallorque rigorque,<br>et stupet inlatus mundo. set murmure nullo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">760</span><br>ora astricta sonant: uox illi linguaque tantum<br>responsura datur. 'dic' inquit Thessala 'magna,<br>quod iubeo, mercede mihi; nam uera locutum<br>inmunem toto mundi praestabimus aeuo<br>artibus Haemoniis: tali tua membra sepulchro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">765</span><br>talibus exuram Stygio cum carmine siluis,<br>ut nullos cantata magos exaudiat umbra.<br>sit tanti uixisse iterum: nec uerba nec herbae<br>audebunt longae somnum tibi soluere Lethes<br>a me morte data. tripodas uatesque deorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">770</span><br>sors obscura decet: certus discedat, ab umbris<br>quisquis uera petit duraeque oracula mortis<br>fortis adit. ne parce, precor: da nomina rebus,<br>da loca; da uocem qua mecum fata loquantur.'<br>addidit et carmen, quo, quidquid consulit, umbram&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">775</span><br>scire dedit. maestum fletu manante cadauer<br>'tristia non equidem Parcarum stamina' dixit<br>'aspexi tacitae reuocatus ab aggere ripae;<br>quod tamen e cunctis mihi noscere contigit umbris<br>effera Romanos agitat discordia manes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">780</span><br>inpiaque infernam ruperunt arma quietem;<br>Elysias Latii sedes ac Tartara maesta<br>diuersi liquere duces. quid fata pararent<br>hi fecere palam. tristis felicibus umbris<br>uoltus erat: uidi Decios natumque patremque,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">785</span><br>lustrales bellis animas, flentemque Camillum<br>et Curios, Sullam de te, Fortuna, querentem;<br>deplorat Libycis perituram Scipio terris<br>infaustam subolem; maior Carthaginis hostis<br>non seruituri maeret Cato fata nepotis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">790</span><br>solum te, consul depulsis prime tyrannis<br>Brute, pias inter gaudentem uidimus umbras.<br>abruptis Catilina minax fractisque catenis<br>exultat Mariique truces nudique Cethegi;<br>uidi ego laetantis, popularia nomina, Drusos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">795</span><br>legibus inmodicos ausosque ingentia Gracchos;<br>aeternis chalybis nodis et carcere Ditis<br>constrictae plausere manus, camposque piorum<br>poscit turba nocens. regni possessor inertis<br>pallentis aperit sedes, abruptaque saxa&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">800</span><br>asperat et durum uinclis adamanta, paratque<br>poenam uictori. refer haec solacia tecum,<br>o iuuenis, placido manes patremque domumque<br>expectare sinu regnique in parte serena<br>Pompeis seruare locum. nec gloria paruae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">805</span><br>sollicitet uitae: ueniet quae misceat omnis<br>hora duces. properate mori, magnoque superbi<br>quamuis e paruis animo descendite bustis<br>et Romanorum manes calcate deorum.<br>quem tumulum Nili, quem Thybridis adluat unda&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">810</span><br>quaeritur, et ducibus tantum de funere pugna est.<br>tu fatum ne quaere tuum: cognoscere Parcae<br>me reticente dabunt; tibi certior omnia uates<br>ipse canet Siculis genitor Pompeius in aruis,<br>ille quoque incertus quo te uocet, unde repellat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">815</span><br>quas iubeat uitare plagas, quae sidera mundi.<br>Europam, miseri, Libyamque Asiamque timete:<br>distribuit tumulos uestris fortuna triumphis.<br>o miseranda domus, toto nil orbe uidebis<br>tutius Emathia.' sic postquam fata peregit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">820</span><br>stat uoltu maestus tacito mortemque reposcit.<br>carminibus magicis opus est herbisque, cadauer<br>ut cadat, et nequeunt animam sibi reddere fata<br>consumpto iam iure semel. tunc robore multo<br>extruit illa rogum; uenit defunctus ad ignes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">825</span><br>accensa iuuenem positum strue liquit Erictho<br>tandem passa mori, Sextoque ad castra parentis<br>it comes; et caelo lucis ducente colorem,<br>dum ferrent tutos intra tentoria gressus,<br>iussa tenere diem densas nox praestitit umbras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">830</span>
</P>
<div class="footer">
	<p>
		<a href="/lucan.html">Lucan</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY></HTML>