<html>
	<head>
		<title>
			Ovid: Ovid: Tristia IV
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>P. OVIDI NASONIS TRISTIUM LIBER QUARTUS
</p>

<P class=border></P>

<P>
<B>I</B>
</P>

<P>
Siqua meis fuerint, ut erunt, vitiosa libellis,<BR>
&nbsp;&nbsp;&nbsp;&nbsp;&nbsp;excusata suo tempore, lector, habe.<BR>
 exul eram, requiesque mihi, non fama petita est,<BR>
&nbsp;&nbsp;&nbsp;&nbsp;&nbsp;mens intenta suis ne foret usque malis.<BR>
 hoc est cur cantet vinctus quoque compede fossor,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
&nbsp;&nbsp;&nbsp;&nbsp;&nbsp;indocili numero cum grave mollit opus.<BR>
 cantat et innitens limosae pronus harenae,<BR>
&nbsp;&nbsp;&nbsp;&nbsp;&nbsp;adverso tardam qui trahit amne ratem;<BR>
 quique refert pariter lentos ad pectora remos,<BR>
&nbsp;&nbsp;&nbsp;&nbsp;&nbsp;in numerum pulsa brachia iactat aqua.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
 fessus ubi incubuit baculo saxove resedit<BR>
&nbsp;&nbsp;&nbsp;&nbsp;&nbsp;pastor, harundineo carmine mulcet oves.<BR>
 cantantis pariter, pariter data pensa trahentis,<BR>
&nbsp;&nbsp;&nbsp;&nbsp;&nbsp;fallitur ancillae decipiturque labor.<BR>
 fertur et abducta Lyrneside tristis Achilles&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;Haemonia curas attenuasse lyra.<BR>
 cum traheret silvas Orpheus et dura canendo<BR>
&nbsp;&nbsp;&nbsp;&nbsp;&nbsp;saxa, bis amissa coniuge maestus erat.<BR>
 me quoque Musa levat Ponti loca iussa petentem:<BR>
&nbsp;&nbsp;&nbsp;&nbsp;&nbsp;sola comes nostrae perstitit illa fugae;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT><BR>
 sola nec insidias, nec Sinti militis ensem,<BR>
&nbsp;&nbsp;&nbsp;&nbsp;&nbsp;nec mare nec ventos barbariamque timet.<BR>
 scit quoque, cum perii, quis me deceperit error,<BR>
&nbsp;&nbsp;&nbsp;&nbsp;&nbsp;et culpam in facto, non scelus, esse meo,<BR>
 scilicet hoc ipso nunc aequa, quod obfuit ante,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>
&nbsp;&nbsp;&nbsp;&nbsp;&nbsp;cum mecum iuncti criminis acta rea est.<BR>
 non equidem vellem, quoniam nocitura fuerunt,<BR>
&nbsp;&nbsp;&nbsp;&nbsp;&nbsp;Pieridum sacris inposuisse manum.<BR>
 sed nunc quid faciam? vis me tenet ipsa sacrorum,<BR>
&nbsp;&nbsp;&nbsp;&nbsp;&nbsp;et carmen demens carmine laesus amo. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</FONT><BR>
 sic nova Dulichio lotos gustata palato<BR>
&nbsp;&nbsp;&nbsp;&nbsp;&nbsp;illo, quo nocuit, grata sapore fuit.<BR>
 sentit amans sua damna fere, tamen haeret in illis,<BR>
&nbsp;&nbsp;&nbsp;&nbsp;&nbsp;materiam culpae persequiturque suae.<BR>
 nos quoque delectant, quamvis nocuere, libelli,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</FONT><BR>
&nbsp;&nbsp;&nbsp;&nbsp;&nbsp;quodque mihi telum vulnera fecit, amo.<BR>
 forsitan hoc studium possit furor esse videri,<BR>
&nbsp;&nbsp;&nbsp;&nbsp;&nbsp;sed quiddam furor hic utilitatis habet:<BR>
 semper in obtutu mentem vetat esse malorum,<BR>
&nbsp;&nbsp;&nbsp;&nbsp;&nbsp;praesentis casus immemoremque facit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</FONT><BR>
 utque suum Bacche non sentit saucia vulnus,<BR>
&nbsp;&nbsp;&nbsp;&nbsp;&nbsp;dum stupet Idaeis exululata iugis,<BR>
 sic ubi mota calent viridi mea pectora thyrso,<BR>
&nbsp;&nbsp;&nbsp;&nbsp;&nbsp;altior humano spiritus ille malo est.<BR>
 ille nec exilium, Scythici nec litora ponti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>45</FONT><BR>
&nbsp;&nbsp;&nbsp;&nbsp;&nbsp;ille nec iratos sentit habere deos.<BR>
 utque soporiferae biberem si pocula Lethes,<BR>
&nbsp;&nbsp;&nbsp;&nbsp;&nbsp;temporis adversi sic mihi sensus abest.<BR>
 iure deas igitur veneror mala nostra levantes,<BR>
&nbsp;&nbsp;&nbsp;&nbsp;&nbsp;sollicitae comites ex Helicone fugae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>50</FONT><BR>
 et partim pelago, partim vestigia terra<BR>
&nbsp;&nbsp;&nbsp;&nbsp;&nbsp;vel rate dignatas vel pede nostra sequi.<BR>
 sint, precor, hae saltem faciles mihi! namque deorum<BR>
&nbsp;&nbsp;&nbsp;&nbsp;&nbsp;cetera cum magno Caesare turba facit,<BR>
 meque tot adversis cumulant, quot litus harenas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>55</FONT><BR>
&nbsp;&nbsp;&nbsp;&nbsp;&nbsp;quotque fretum pisces, ovaque piscis habet.<BR>
 vere prius flores, aestu numerabis aristas,<BR>
&nbsp;&nbsp;&nbsp;&nbsp;&nbsp;poma per autumnum frigoribusque nives,<BR>
 quam mala, quae toto patior iactatus in orbe,<BR>
&nbsp;&nbsp;&nbsp;&nbsp;&nbsp;dum miser Euxini litora laeva peto.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>60</FONT><BR>
 nec tamen, ut veni, levior fortuna malorum est:<BR>
&nbsp;&nbsp;&nbsp;&nbsp;&nbsp;huc quoque sunt nostras fata secuta vias;<BR>
 hic quoque cognosco natalis stamina nostri,<BR>
&nbsp;&nbsp;&nbsp;&nbsp;&nbsp;stamina de nigro vellere facta mihi.<BR>
 utque neque insidias capitisque pericula narrem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>65</FONT><BR>
&nbsp;&nbsp;&nbsp;&nbsp;&nbsp;vera quidem, veri sed graviora fide,<BR>
 vivere quam miserum est inter Bessosque Getasque<BR>
&nbsp;&nbsp;&nbsp;&nbsp;&nbsp;illum, qui populi semper in ore fuit!<BR>
 quam miserum est, porta vitam muroque tueri,<BR>
&nbsp;&nbsp;&nbsp;&nbsp;&nbsp;vixque sui tutum viribus esse loci!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>70</FONT><BR>
 aspera militiae iuvenis certamina fugi,<BR>
&nbsp;&nbsp;&nbsp;&nbsp;&nbsp;nec nisi lusura movimus arma manu;<BR>
 nunc senior gladioque latus scutoque sinistram,<BR>
&nbsp;&nbsp;&nbsp;&nbsp;&nbsp;canitiem galeae subicioque meam.<BR>
 nam dedit e specula custos ubi signa tumultus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>75</FONT><BR>
&nbsp;&nbsp;&nbsp;&nbsp;&nbsp;induimus trepida protinus arma manu.<BR>
 hostis habens arcus imbutaque tela venenis,<BR>
&nbsp;&nbsp;&nbsp;&nbsp;&nbsp;saevus anhelanti moenia lustrat equo;<BR>
 utque rapax pecudem, quae se non texit ovili,<BR>
&nbsp;&nbsp;&nbsp;&nbsp;&nbsp;per sata, per silvas fertque trahitque lupus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>80</FONT><BR>
 sic, siquem nondum portarum saepe receptum<BR>
&nbsp;&nbsp;&nbsp;&nbsp;&nbsp;barbarus in campis repperit hostis, habet:<BR>
 aut sequitur captus coniectaque vincula collo<BR>
&nbsp;&nbsp;&nbsp;&nbsp;&nbsp;accipit, aut telo virus habente perit.<BR>
 hic ego sollicitae iaceo novus incola sedis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>85</FONT><BR>
&nbsp;&nbsp;&nbsp;&nbsp;&nbsp;heu nimium fati tempora longa mei!<BR>
 et tamen ad numeros antiquaque sacra reverti<BR>
&nbsp;&nbsp;&nbsp;&nbsp;&nbsp;sustinet in tantis hospita Musa malis.<BR>
 sed neque cui recitem quisquam est mea carmina, nec qui<BR>
&nbsp;&nbsp;&nbsp;&nbsp;&nbsp;auribus accipiat verba Latina suis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>90</FONT><BR>
 ipse mihi&#151;quid enim faciam?&#151;scriboque legoque,<BR>
&nbsp;&nbsp;&nbsp;&nbsp;&nbsp;tutaque iudicio littera nostra meo est.<BR>
 saepe tamen dixi 'cui nunc haec cura laborat?<BR>
&nbsp;&nbsp;&nbsp;&nbsp;&nbsp;an mea Sauromatae scripta Getaeque legent?'<BR>
 saepe etiam lacrimae me sunt scribente profusae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>95</FONT><BR>
&nbsp;&nbsp;&nbsp;&nbsp;&nbsp;umidaque est fletu littera facta meo,<BR>
 corque vetusta meum, tamquam nova, vulnera novit,<BR>
&nbsp;&nbsp;&nbsp;&nbsp;&nbsp;inque sinum maestae labitur imber aquae.<BR>
 cum, vice mutata, qui sim fuerimque, recordor<BR>
&nbsp;&nbsp;&nbsp;&nbsp;&nbsp;et, tulerit quo me casus et unde, subit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>100</FONT><BR>
 saepe manus demens, studiis irata sibique,<BR>
&nbsp;&nbsp;&nbsp;&nbsp;&nbsp;misit in arsuros carmina nostra rogos.<BR>
 atque ita, de multis quoniam non multa supersunt,<BR>
&nbsp;&nbsp;&nbsp;&nbsp;&nbsp;cum venia facito, quisquis es, ista legas.<BR>
 tu quoque non melius, quam sunt mea tempora, carmen,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>105</FONT><BR>
&nbsp;&nbsp;&nbsp;&nbsp;&nbsp;interdicta mihi, consule, Roma, boni.
</P>

<P CLASS=SHORTBORDER></P>

<P>
<B>II</B>
</P>

<P>
 Iam fera Caesaribus Germania, totus ut orbis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<BR>
&nbsp;&nbsp;&nbsp;&nbsp;&nbsp;victa potest flexo succubuisse genu,<BR>
 altaque velentur fortasse Palatia sertis,<BR>
&nbsp;&nbsp;&nbsp;&nbsp;&nbsp;turaque in igne sonent inficiantque diem,<BR>
 candidaque adducta collum percussa securi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
&nbsp;&nbsp;&nbsp;&nbsp;&nbsp;victima purpureo sanguine pulset humum,<BR>
 donaque amicorum templis promissa deorum<BR>
&nbsp;&nbsp;&nbsp;&nbsp;&nbsp;reddere victores Caesar uterque parent;<BR>
 et qui Caesareo iuvenes sub nomine crescunt,<BR>
&nbsp;&nbsp;&nbsp;&nbsp;&nbsp;perpetuo terras ut domus illa regat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
 cumque bonis nuribus pro sospite Livia nato<BR>
&nbsp;&nbsp;&nbsp;&nbsp;&nbsp;munera det meritis, saepe datura, deis;<BR>
 et pariter matres et quae sine crimine castos<BR>
&nbsp;&nbsp;&nbsp;&nbsp;&nbsp;perpetua servant virginitate focos;<BR>
 plebs pia cumque pia laetetur plebe senatus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;parvaque cuius eram pars ego nuper, eques.<BR>
 nos procul expulsos communia gaudia fallunt,<BR>
&nbsp;&nbsp;&nbsp;&nbsp;&nbsp;famaque tam longe non nisi parva venit.<BR>
 ergo omnis populus poterit spectare triumphos,<BR>
&nbsp;&nbsp;&nbsp;&nbsp;&nbsp;cumque ducum titulis oppida capta leget,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT><BR>
 vinclaque captiva reges cervice gerentes<BR>
&nbsp;&nbsp;&nbsp;&nbsp;&nbsp;ante coronatos ire videbit equos,<BR>
 et cernet vultus aliis pro tempore versos,<BR>
&nbsp;&nbsp;&nbsp;&nbsp;&nbsp;terribiles aliis inmemoresque sui.<BR>
 quorum pars causas et res et nomina quaeret,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>
&nbsp;&nbsp;&nbsp;&nbsp;&nbsp;pars referet, quamvis noverit illa parum:<BR>
 'hic, qui Sidonio fulget sublimis in ostro,<BR>
&nbsp;&nbsp;&nbsp;&nbsp;&nbsp;dux fuerat belli, proximus ille duci.<BR>
 hic, qui nunc in humo lumen miserabile fixit,<BR>
&nbsp;&nbsp;&nbsp;&nbsp;&nbsp;non isto vultu, cum tulit arma, fuit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</FONT><BR>
 ille ferox et adhuc oculis hostilibus ardens<BR>
&nbsp;&nbsp;&nbsp;&nbsp;&nbsp;hortator pugnae consiliumque fuit.<BR>
 perfidus hic nostros inclusit fraude locorum,<BR>
&nbsp;&nbsp;&nbsp;&nbsp;&nbsp;squalida promissis qui tegit ora comis.<BR>
 illo, qui sequitur, dicunt mactata ministro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</FONT><BR>
&nbsp;&nbsp;&nbsp;&nbsp;&nbsp;saepe recusanti corpora capta deo.<BR>
 hic lacus, hi montes, haec tot castella, tot amnes<BR>
&nbsp;&nbsp;&nbsp;&nbsp;&nbsp;plena ferae caedis, plena cruoris erant.<BR>
 Drusus in his meruit quondam cognomina terris,<BR>
&nbsp;&nbsp;&nbsp;&nbsp;&nbsp;quae bona progenies, digna parente, tulit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</FONT><BR>
 cornibus hic fractis viridi male tectus ab ulva<BR>
&nbsp;&nbsp;&nbsp;&nbsp;&nbsp;decolor ipse suo sanguine Rhenus erat.<BR>
 crinibus en etiam fertur Germania passis,<BR>
&nbsp;&nbsp;&nbsp;&nbsp;&nbsp;et ducis invicti sub pede maesta sedet,<BR>
 collaque Romanae praebens animosa securi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>45</FONT><BR>
&nbsp;&nbsp;&nbsp;&nbsp;&nbsp;vincula fert illa, qua tulit arma, manu.'<BR>
 hos super in curru, Caesar, victore veheris<BR>
&nbsp;&nbsp;&nbsp;&nbsp;&nbsp;purpureus populi rite per ora tui,<BR>
 quaque ibis, manibus circumplaudere tuorum,<BR>
&nbsp;&nbsp;&nbsp;&nbsp;&nbsp;undique iactato flore tegente vias.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>50</FONT><BR>
 tempora Phoebea lauro cingetur 'io' que<BR>
&nbsp;&nbsp;&nbsp;&nbsp;&nbsp;miles 'io' magna voce 'triumphe' canet.<BR>
 ipse sono plausuque simul fremituque calentes<BR>
&nbsp;&nbsp;&nbsp;&nbsp;&nbsp;quadriiugos cernes saepe resistere equos.<BR>
 inde petes arcem, delubra faventia votis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>55</FONT><BR>
&nbsp;&nbsp;&nbsp;&nbsp;&nbsp;et dabitur merito laurea vota Iovi.<BR>
 haec ego summotus, qua possum, mente videbo:<BR>
&nbsp;&nbsp;&nbsp;&nbsp;&nbsp;erepti nobis ius habet illa loci;<BR>
 illa per inmensas spatiatur libera terras,<BR>
&nbsp;&nbsp;&nbsp;&nbsp;&nbsp;in caelum celeri pervenit illa fuga;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>60</FONT><BR>
 illa meos oculos mediam deducit in Vrbem,<BR>
&nbsp;&nbsp;&nbsp;&nbsp;&nbsp;immunes tanti nec sinit esse boni;<BR>
 invenietque animus, qua currus spectet eburnos;<BR>
&nbsp;&nbsp;&nbsp;&nbsp;&nbsp;sic certe in patria per breve tempus ero.<BR>
 vera tamen capiet populus spectacula felix,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>65</FONT><BR>
&nbsp;&nbsp;&nbsp;&nbsp;&nbsp;laetaque erit praesens cum duce turba suo.<BR>
 at mihi fingendo tantum longeque remotis<BR>
&nbsp;&nbsp;&nbsp;&nbsp;&nbsp;auribus hic fructus percipiendus erit,<BR>
 aque procul Latio diversum missus in orbem<BR>
&nbsp;&nbsp;&nbsp;&nbsp;&nbsp;qui narret cupido, vix erit, ista mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>70</FONT><BR>
 is quoque iam serum referet veteremque triumphum:<BR>
&nbsp;&nbsp;&nbsp;&nbsp;&nbsp;quo tamen audiero tempore, laetus ero.<BR>
 illa dies veniet, mea qua lugubria ponam,<BR>
&nbsp;&nbsp;&nbsp;&nbsp;&nbsp;causaque privata publica maior erit.
</P>

<P CLASS=SHORTBORDER></P>

<P>
<B>III</B>
</P>

<P>
 Magna minorque ferae, quarum regis altera Graias,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<BR>
&nbsp;&nbsp;&nbsp;&nbsp;&nbsp;altera Sidonias, utraque sicca, rates,<BR>
 omnia cum summo positae videatis in axe,<BR>
&nbsp;&nbsp;&nbsp;&nbsp;&nbsp;et maris occiduas non subeatis aquas,<BR>
 aetheriamque suis cingens amplexibus arcem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
&nbsp;&nbsp;&nbsp;&nbsp;&nbsp;vester ab intacta circulus extet humo,<BR>
 aspicite illa, precor, quae non bene moenia quondam<BR>
&nbsp;&nbsp;&nbsp;&nbsp;&nbsp;dicitur Iliades transiluisse Remus,<BR>
 inque meam nitidos dominam convertite vultus,<BR>
&nbsp;&nbsp;&nbsp;&nbsp;&nbsp;sitque memor nostri necne, referte mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
 ei mihi, cur nimium quae sunt manifesta, requiro?<BR>
&nbsp;&nbsp;&nbsp;&nbsp;&nbsp;cur iacet ambiguo spes mea mixta metu?<BR>
 crede quod est et vis, ac desine tuta vereri,<BR>
&nbsp;&nbsp;&nbsp;&nbsp;&nbsp;deque fide certa sit tibi certa fides,<BR>
 quodque polo fixae nequeunt tibi dicere flammae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;non mentitura tu tibi voce refer,<BR>
 esse tui memorem, de qua tibi maxima cura est,<BR>
&nbsp;&nbsp;&nbsp;&nbsp;&nbsp;quodque potest, secum nomen habere tuum.<BR>
 vultibus illa tuis tamquam praesentis inhaeret,<BR>
&nbsp;&nbsp;&nbsp;&nbsp;&nbsp;~teque remota procul~ si modo vivit, amat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT><BR>
 ecquid, ubi incubuit iusto mens aegra dolori,<BR>
&nbsp;&nbsp;&nbsp;&nbsp;&nbsp;lenis ab admonito pectore somnus abit?<BR>
 tunc subeunt curae, dum te lectus locusque<BR>
&nbsp;&nbsp;&nbsp;&nbsp;&nbsp;tangit et oblitam non sinit esse mei,<BR>
 et veniunt aestus, et nox inmensa videtur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>
&nbsp;&nbsp;&nbsp;&nbsp;&nbsp;fessaque iactati corporis ossa dolent?<BR>
 non equidem dubito, quin haec et cetera fiant,<BR>
&nbsp;&nbsp;&nbsp;&nbsp;&nbsp;detque tuus maesti signa doloris amor,<BR>
 nec cruciere minus, quam cum Thebana cruentum<BR>
&nbsp;&nbsp;&nbsp;&nbsp;&nbsp;Hectora Thessalico vidit ab axe rapi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</FONT><BR>
 quid tamen ipse precer dubito, nec dicere possum,<BR>
&nbsp;&nbsp;&nbsp;&nbsp;&nbsp;affectum quem te mentis habere velim.<BR>
 tristis es? indignor quod sim tibi causa doloris:<BR>
&nbsp;&nbsp;&nbsp;&nbsp;&nbsp;non es? at amisso coniuge digna fores.<BR>
 tu vero tua damna dole, mitissima coniunx,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</FONT><BR>
&nbsp;&nbsp;&nbsp;&nbsp;&nbsp;tempus et a nostris exige triste malis,<BR>
 fleque meos casus: est quaedam flere voluptas;<BR>
&nbsp;&nbsp;&nbsp;&nbsp;&nbsp;expletur lacrimis egeriturque dolor.<BR>
 atque utinam lugenda tibi non vita, sed esset<BR>
&nbsp;&nbsp;&nbsp;&nbsp;&nbsp;mors mea, morte fores sola relicta mea!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</FONT><BR>
 spiritus hic per te patrias exisset in auras,<BR>
&nbsp;&nbsp;&nbsp;&nbsp;&nbsp;sparsissent lacrimae pectora nostra piae,<BR>
 supremoque die notum spectantia caelum<BR>
&nbsp;&nbsp;&nbsp;&nbsp;&nbsp;texissent digiti lumina nostra tui,<BR>
 et cinis in tumulo positus iacuisset avito,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>45</FONT><BR>
&nbsp;&nbsp;&nbsp;&nbsp;&nbsp;tactaque nascenti corpus haberet humus;<BR>
 denique, ut et vixi, sine crimine mortuus essem:<BR>
&nbsp;&nbsp;&nbsp;&nbsp;&nbsp;nunc mea supplicio vita pudenda suo est.<BR>
 me miserum, si tu, cum diceris exulis uxor,<BR>
&nbsp;&nbsp;&nbsp;&nbsp;&nbsp;avertis vultus et subit ora rubor!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>50</FONT><BR>
 me miserum, si turpe putas mihi nupta videri!<BR>
&nbsp;&nbsp;&nbsp;&nbsp;&nbsp;me miserum, si te iam pudet esse meam!<BR>
 tempus ubi est illud, quo te iactare solebas<BR>
&nbsp;&nbsp;&nbsp;&nbsp;&nbsp;coniuge, nec nomen dissimulare viri?<BR>
 tempus ubi est, quo te&#151;nisi non vis illa referri&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>55</FONT><BR>
&nbsp;&nbsp;&nbsp;&nbsp;&nbsp;et dici, memini, iuvit et esse meam?<BR>
 utque probae dignum est, omni tibi dote placebam:<BR>
&nbsp;&nbsp;&nbsp;&nbsp;&nbsp;addebat veris multa faventis amor.<BR>
 nec, quem praeferres&#151;ita res tibi magna videbar&#151;<BR>
&nbsp;&nbsp;&nbsp;&nbsp;&nbsp;quemque tuum malles esse, vir alter erat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>60</FONT><BR>
 nunc quoque ne pudeat, quod sis mihi nupta, tuusque<BR>
&nbsp;&nbsp;&nbsp;&nbsp;&nbsp;non debet dolor hinc, debet abesse pudor.<BR>
 cum cecidit Capaneus subito temerarius ictu,<BR>
&nbsp;&nbsp;&nbsp;&nbsp;&nbsp;num legis Euadnen erubuisse viro?<BR>
 nec quia rex mundi compescuit ignibus ignes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>65</FONT><BR>
&nbsp;&nbsp;&nbsp;&nbsp;&nbsp;ipse suis Phaethon infitiandus erat.<BR>
 nec Semele Cadmo facta est aliena parenti,<BR>
&nbsp;&nbsp;&nbsp;&nbsp;&nbsp;quod precibus periit ambitiosa suis.<BR>
 nec tibi, quod saevis ego sum Iovis ignibus ictus,<BR>
&nbsp;&nbsp;&nbsp;&nbsp;&nbsp;purpureus molli fiat in ore pudor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>70</FONT><BR>
 sed magis in curam nostri consurge tuendi,<BR>
&nbsp;&nbsp;&nbsp;&nbsp;&nbsp;exemplumque mihi coniugis esto bonae,<BR>
 materiamque tuis tristem virtutibus imple:<BR>
&nbsp;&nbsp;&nbsp;&nbsp;&nbsp;ardua per praeceps gloria vadit iter.<BR>
 Hectora quis nosset, si felix Troia fuisset?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>75</FONT><BR>
&nbsp;&nbsp;&nbsp;&nbsp;&nbsp;publica virtuti per mala facta via est.<BR>
 ars tua, Tiphy, vacet, si non sit in aequore fluctus:<BR>
&nbsp;&nbsp;&nbsp;&nbsp;&nbsp;si valeant homines, ars tua, Phoebe, vacet.<BR>
 quae latet inque bonis cessat non cognita rebus,<BR>
&nbsp;&nbsp;&nbsp;&nbsp;&nbsp;apparet virtus arguiturque malis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>80</FONT><BR>
 dat tibi nostra locum tituli fortuna, caputque<BR>
&nbsp;&nbsp;&nbsp;&nbsp;&nbsp;conspicuum pietas qua tua tollat, habet.<BR>
 utere temporibus, quorum nunc munere facta est<BR>
&nbsp;&nbsp;&nbsp;&nbsp;&nbsp;et patet in laudes area magna tuas.
</P>

<P CLASS=SHORTBORDER></P>

<P>
<B>IV</B>
</P>

<P>
 O qui, nominibus cum sis generosus avorum,<BR>
&nbsp;&nbsp;&nbsp;&nbsp;&nbsp;exsuperas morum nobilitate genus,<BR>
 cuius inest animo patrii candoris imago,<BR>
&nbsp;&nbsp;&nbsp;&nbsp;&nbsp;non careat numeris candor ut iste suis,<BR>
 cuius in ingenio est patriae facundia linguae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
&nbsp;&nbsp;&nbsp;&nbsp;&nbsp;qua prior in Latio non fuit ulla foro:<BR>
 quod minime volui, positis pro nomine signis<BR>
&nbsp;&nbsp;&nbsp;&nbsp;&nbsp;dictus es: ignoscas laudibus ipse tuis.<BR>
 nil ego peccavi; tua te bona cognita produnt;<BR>
&nbsp;&nbsp;&nbsp;&nbsp;&nbsp;si, quod es, appares, culpa soluta mea est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
 nec tamen officium nostro tibi carmine factum<BR>
&nbsp;&nbsp;&nbsp;&nbsp;&nbsp;principe tam iusto posse nocere puto.<BR>
 ipse pater patriae&#151;quid enim est civilius illo?&#151;<BR>
&nbsp;&nbsp;&nbsp;&nbsp;&nbsp;sustinet in nostro carmine saepe legi;<BR>
 nec prohibere potest, quia res est publica Caesar,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;et de communi pars quoque nostra bono est.<BR>
 Iuppiter ingeniis praebet sua numina vatum,<BR>
&nbsp;&nbsp;&nbsp;&nbsp;&nbsp;seque celebrari quolibet ore sinit.<BR>
 causa tua exemplo superorum tuta deorum est,<BR>
&nbsp;&nbsp;&nbsp;&nbsp;&nbsp;quorum hic aspicitur, creditur ille deus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT><BR>
 ut non debuerim, tamen hoc ego crimen habebo:<BR>
&nbsp;&nbsp;&nbsp;&nbsp;&nbsp;non fuit arbitrii littera nostra tui.<BR>
 nec nova, quod tecum loquor, est iniuria nostra,<BR>
&nbsp;&nbsp;&nbsp;&nbsp;&nbsp;incolumis cum quo saepe locutus eram.<BR>
 quo vereare minus ne sim tibi crimen amicus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>
&nbsp;&nbsp;&nbsp;&nbsp;&nbsp;invidiam, siqua est, auctor habere potest.<BR>
 nam tuus est primis cultus mihi semper ab annis&#151;<BR>
&nbsp;&nbsp;&nbsp;&nbsp;&nbsp;hoc certe noli dissimulare&#151;pater,<BR>
 ingeniumque meum (potes hoc meminisse) probabat<BR>
&nbsp;&nbsp;&nbsp;&nbsp;&nbsp;plus etiam quam me iudice dignus eram;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</FONT><BR>
 deque meis illo referebat versibus ore,<BR>
&nbsp;&nbsp;&nbsp;&nbsp;&nbsp;in quo pars magnae nobilitatis erat.<BR>
 non igitur tibi nunc, quod me domus ista recepit,<BR>
&nbsp;&nbsp;&nbsp;&nbsp;&nbsp;sed prius auctori sunt data verba tuo.<BR>
 nec data sunt, mihi crede, tamen, sed in omnibus actis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</FONT><BR>
&nbsp;&nbsp;&nbsp;&nbsp;&nbsp;ultima si demas, vita tuenda mea est.<BR>
 hanc quoque, qua perii, culpam scelus esse negabis,<BR>
&nbsp;&nbsp;&nbsp;&nbsp;&nbsp;si tanti series sit tibi nota mali.<BR>
 aut timor aut error nobis, prius obfuit error.<BR>
&nbsp;&nbsp;&nbsp;&nbsp;&nbsp;ah! sine me fati non meminisse mei;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</FONT><BR>
 neve retractando nondum coeuntia rumpam<BR>
&nbsp;&nbsp;&nbsp;&nbsp;&nbsp;vulnera: vix illis proderit ipsa quies.<BR>
 ergo ut iure damus poenas, sic afuit omne<BR>
&nbsp;&nbsp;&nbsp;&nbsp;&nbsp;peccato facinus consiliumque meo;<BR>
 idque deus sentit; pro quo nec lumen ademptum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>45</FONT><BR>
&nbsp;&nbsp;&nbsp;&nbsp;&nbsp;nec mihi detractas possidet alter opes.<BR>
 forsitan hanc ipsam, vivam modo, finiet olim,<BR>
&nbsp;&nbsp;&nbsp;&nbsp;&nbsp;tempore cum fuerit lenior ira, fugam.<BR>
 nunc precor hinc alio iubeat discedere, si non<BR>
&nbsp;&nbsp;&nbsp;&nbsp;&nbsp;nostra verecundo vota pudore carent.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>50</FONT><BR>
 mitius exilium pauloque propinquius opto,<BR>
&nbsp;&nbsp;&nbsp;&nbsp;&nbsp;quique sit a saevo longius hoste locus.<BR>
 quantaque in Augusto clementia, si quis ab illo<BR>
&nbsp;&nbsp;&nbsp;&nbsp;&nbsp;hoc peteret pro me, forsitan ille daret.<BR>
 frigida me cohibent Euxini litora Ponti:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>55</FONT><BR>
&nbsp;&nbsp;&nbsp;&nbsp;&nbsp;dictus ab antiquis Axenus ille fuit.<BR>
 nam neque iactantur moderatis aequora ventis,<BR>
&nbsp;&nbsp;&nbsp;&nbsp;&nbsp;nec placidos portus hospita navis adit.<BR>
 sunt circa gentes, quae praedam sanguine quaerunt;<BR>
&nbsp;&nbsp;&nbsp;&nbsp;&nbsp;nec minus infida terra timetur aqua.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>60</FONT><BR>
 illi, quos audis hominum gaudere cruore,<BR>
&nbsp;&nbsp;&nbsp;&nbsp;&nbsp;paene sub eiusdem sideris axe iacent,<BR>
 nec procul a nobis locus est, ubi Taurica dira<BR>
&nbsp;&nbsp;&nbsp;&nbsp;&nbsp;caede pharetratae spargitur ara deae.<BR>
 haec prius, ut memorant, non invidiosa nefandis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>65</FONT><BR>
&nbsp;&nbsp;&nbsp;&nbsp;&nbsp;nec cupienda bonis regna Thoantis erant.<BR>
 hic pro supposita virgo Pelopeia cerva<BR>
&nbsp;&nbsp;&nbsp;&nbsp;&nbsp;sacra deae coluit qualiacumque suae.<BR>
 quo postquam, dubium pius an sceleratus, Orestes<BR>
&nbsp;&nbsp;&nbsp;&nbsp;&nbsp;exactus Furiis venerat ipse suis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>70</FONT><BR>
 et comes exemplum veri Phoceus amoris,<BR>
&nbsp;&nbsp;&nbsp;&nbsp;&nbsp;qui duo corporibus, mentibus unus erant,<BR>
 protinus evincti tristem ducuntur ad aram,<BR>
&nbsp;&nbsp;&nbsp;&nbsp;&nbsp;quae stabat geminas ante cruenta fores.<BR>
 nec tamen hunc sua mors, nec mors sua terruit illum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>75</FONT><BR>
&nbsp;&nbsp;&nbsp;&nbsp;&nbsp;alter ob alterius funera maestus erat.<BR>
 et iam constiterat stricto mucrone sacerdos,<BR>
&nbsp;&nbsp;&nbsp;&nbsp;&nbsp;cinxerat et Graias barbara vitta comas,<BR>
 cum vice sermonis fratrem cognovit, et illi<BR>
&nbsp;&nbsp;&nbsp;&nbsp;&nbsp;pro nece complexus Iphigenia dedit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>80</FONT><BR>
 laeta deae signum crudelia sacra perosae<BR>
&nbsp;&nbsp;&nbsp;&nbsp;&nbsp;transtulit ex illis in meliora locis.<BR>
 haec igitur regio, magni paene ultima mundi,<BR>
&nbsp;&nbsp;&nbsp;&nbsp;&nbsp;quam fugere homines dique, propinqua mihi est;<BR>
 aque mea terra prope sunt funebria sacra,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>85</FONT><BR>
&nbsp;&nbsp;&nbsp;&nbsp;&nbsp;si modo Nasoni barbara terra sua est.<BR>
 o utinam venti, quibus est ablatus Orestes,<BR>
&nbsp;&nbsp;&nbsp;&nbsp;&nbsp;placato referant et mea vela deo!
</P>

<P CLASS=SHORTBORDER></P>

<P>
<B>V</B>
</P>

<P>
 O mihi dilectos inter pars prima sodales,<BR>
&nbsp;&nbsp;&nbsp;&nbsp;&nbsp;unica fortunis ara reperta meis,<BR>
 cuius ab adloquiis anima haec moribunda revixit,<BR>
&nbsp;&nbsp;&nbsp;&nbsp;&nbsp;ut vigil infusa Pallade flamma solet;<BR>
 qui veritus non es portus aperire fideles&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
&nbsp;&nbsp;&nbsp;&nbsp;&nbsp;fulmine percussae confugiumque rati;<BR>
 cuius eram censu non me sensurus egentem,<BR>
&nbsp;&nbsp;&nbsp;&nbsp;&nbsp;si Caesar patrias eripuisset opes:<BR>
 temporis oblitum dum me rapit impetus huius,<BR>
&nbsp;&nbsp;&nbsp;&nbsp;&nbsp;excidit heu nomen quam mihi paene tuum!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
 tu tamen agnoscis, tactusque cupidine laudis<BR>
&nbsp;&nbsp;&nbsp;&nbsp;&nbsp;'ille ego sum' cuperes dicere posse palam.<BR>
 certe ego, si sineres, titulum tibi reddere vellem,<BR>
&nbsp;&nbsp;&nbsp;&nbsp;&nbsp;et raram famae conciliare fidem.<BR>
 ne noceam grato vereor tibi carmine, neve&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;intempestivus nominis obstet honor.<BR>
 quod licet et tutum est, intra tua pectora gaude<BR>
&nbsp;&nbsp;&nbsp;&nbsp;&nbsp;meque tui memorem teque fuisse pium,<BR>
 utque facis, remis ad opem luctare ferendam,<BR>
&nbsp;&nbsp;&nbsp;&nbsp;&nbsp;dum veniat placido mollior aura deo;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT><BR>
 et tutare caput nulli servabile, si non<BR>
&nbsp;&nbsp;&nbsp;&nbsp;&nbsp;qui mersit Stygia sublevet illud aqua;<BR>
 teque, quod est rarum, praesta constanter ad omne<BR>
&nbsp;&nbsp;&nbsp;&nbsp;&nbsp;indeclinatae munus amicitiae.<BR>
 sic tua processus habeat fortuna perennes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>
&nbsp;&nbsp;&nbsp;&nbsp;&nbsp;sic ope non egeas ipse iuvesque tuos;<BR>
 sic aequet tua nupta virum probitate perenni,<BR>
&nbsp;&nbsp;&nbsp;&nbsp;&nbsp;incidat et vestro rara querela toro;<BR>
 diligat et semper socius te sanguinis illo,<BR>
&nbsp;&nbsp;&nbsp;&nbsp;&nbsp;quo pius affectu Castora frater amat;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</FONT><BR>
 sic iuvenis similisque tibi sit natus, et illum<BR>
&nbsp;&nbsp;&nbsp;&nbsp;&nbsp;moribus agnoscat quilibet esse tuum;<BR>
 sic faciat socerum taeda te nata iugali,<BR>
&nbsp;&nbsp;&nbsp;&nbsp;&nbsp;nec tardum iuveni det tibi nomen avi.
</P>

<P CLASS=SHORTBORDER></P>

<P>
<B>VI</B>
</P>

<P>
 Tempore ruricolae patiens fit taurus aratri,<BR>
&nbsp;&nbsp;&nbsp;&nbsp;&nbsp;praebet et incurvo colla premenda iugo;<BR>
 tempore paret equus lentis animosus habenis,<BR>
&nbsp;&nbsp;&nbsp;&nbsp;&nbsp;et placido duros accipit ore lupos;<BR>
 tempore Poenorum compescitur ira leonum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
&nbsp;&nbsp;&nbsp;&nbsp;&nbsp;nec feritas animo, quae fuit ante, manet;<BR>
 quaeque sui monitis obtemperat Inda magistri<BR>
&nbsp;&nbsp;&nbsp;&nbsp;&nbsp;belua, servitium tempore victa subit.<BR>
 tempus ut extensis tumeat facit uva racemis,<BR>
&nbsp;&nbsp;&nbsp;&nbsp;&nbsp;vixque merum capiant grana quod intus habent;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
 tempus et in canas semen producit aristas,<BR>
&nbsp;&nbsp;&nbsp;&nbsp;&nbsp;et ne sint tristi poma sapore cavet.<BR>
 hoc tenuat dentem terras renovantis aratri,<BR>
&nbsp;&nbsp;&nbsp;&nbsp;&nbsp;hoc rigidas silices, hoc adamanta terit;<BR>
 hoc etiam saevas paulatim mitigat iras,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;hoc minuit luctus maestaque corda levat.<BR>
 cuncta potest igitur tacito pede lapsa vetustas<BR>
&nbsp;&nbsp;&nbsp;&nbsp;&nbsp;praeterquam curas attenuare meas.<BR>
 ut patria careo, bis frugibus area trita est,<BR>
&nbsp;&nbsp;&nbsp;&nbsp;&nbsp;dissiluit nudo pressa bis uva pede.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT><BR>
 nec quaesita tamen spatio patientia longo est,<BR>
&nbsp;&nbsp;&nbsp;&nbsp;&nbsp;mensque mali sensum nostra recentis habet.<BR>
 scilicet et veteres fugiunt iuga saeva iuvenci,<BR>
&nbsp;&nbsp;&nbsp;&nbsp;&nbsp;et domitus freno saepe repugnat equus.<BR>
 tristior est etiam praesens aerumna priore: &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>
&nbsp;&nbsp;&nbsp;&nbsp;&nbsp;ut sit enim sibi par, crevit et aucta mora est.<BR>
 nec tam nota mihi, quam sunt, mala nostra fuerunt;<BR>
&nbsp;&nbsp;&nbsp;&nbsp;&nbsp;nunc magis hoc, quo sunt cognitiora, gravant.<BR>
 est quoque non nihilum vires afferre recentes,<BR>
&nbsp;&nbsp;&nbsp;&nbsp;&nbsp;nec praeconsumptum temporis esse malis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</FONT><BR>
 fortior in fulva novus est luctator harena,<BR>
&nbsp;&nbsp;&nbsp;&nbsp;&nbsp;quam cui sunt tarda brachia fessa mora.<BR>
 integer est melior nitidis gladiator in armis,<BR>
&nbsp;&nbsp;&nbsp;&nbsp;&nbsp;quam cui tela suo sanguine tincta rubent.<BR>
 fert bene praecipites navis modo facta procellas:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</FONT><BR>
&nbsp;&nbsp;&nbsp;&nbsp;&nbsp;quamlibet exiguo solvitur imbre vetus.<BR>
 nos quoque vix ferimus (tulimus patientius ante)<BR>
&nbsp;&nbsp;&nbsp;&nbsp;&nbsp;quae mala sunt longa multiplicata die.<BR>
 credite, deficio, nostrisque, a corpore quantum<BR>
&nbsp;&nbsp;&nbsp;&nbsp;&nbsp;auguror, accedent tempora parva malis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</FONT><BR>
 nam neque sunt vires, nec qui color esse solebat:<BR>
&nbsp;&nbsp;&nbsp;&nbsp;&nbsp;vix habeo tenuem, quae tegat ossa, cutem.<BR>
 corpore sed mens est aegro magis aegra, malique<BR>
&nbsp;&nbsp;&nbsp;&nbsp;&nbsp;in circumspectu stat sine fine sui.<BR>
 Vrbis abest facies, absunt, mea cura, sodales,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>45</FONT><BR>
&nbsp;&nbsp;&nbsp;&nbsp;&nbsp;et, qua nulla mihi carior, uxor abest.<BR>
 vulgus adest Scythicum bracataque turba Getarum:<BR>
&nbsp;&nbsp;&nbsp;&nbsp;&nbsp;sic me quae video non videoque movent.<BR>
 una tamen spes est quae me soletur in istis,<BR>
&nbsp;&nbsp;&nbsp;&nbsp;&nbsp;haec fore morte mea non diuturna mala.
</P>

<P CLASS=SHORTBORDER></P>

<P>
<B>VII</B>
</P>

<P>
 Bis me sol adiit gelidae post frigora brumae,<BR>
&nbsp;&nbsp;&nbsp;&nbsp;&nbsp;bisque suum tacto Pisce peregit iter.<BR>
 tempore tam longo cur non tua dextera versus<BR>
&nbsp;&nbsp;&nbsp;&nbsp;&nbsp;quamlibet in paucos officiosa fuit?<BR>
 cur tua cessavit pietas scribentibus illis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
&nbsp;&nbsp;&nbsp;&nbsp;&nbsp;exiguus nobis cum quibus usus erat?<BR>
 cur, quotiens alicui chartae sua vincula dempsi,<BR>
&nbsp;&nbsp;&nbsp;&nbsp;&nbsp;illam speravi nomen habere tuum?<BR>
 di faciant ut saepe tua sit epistula dextra<BR>
&nbsp;&nbsp;&nbsp;&nbsp;&nbsp;scripta, sed e multis reddita nulla mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
 quod precor, esse liquet: credam prius ora Medusae<BR>
&nbsp;&nbsp;&nbsp;&nbsp;&nbsp;Gorgonis anguineis cincta fuisse comis,<BR>
 esse canes utero sub virginis, esse Chimaeram,<BR>
&nbsp;&nbsp;&nbsp;&nbsp;&nbsp;a truce quae flammis separet angue leam,<BR>
 quadrupedesque hominis cum pectore pectora iunctos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;tergeminumque virum tergeminumque canem,<BR>
 Sphingaque et Harpyias serpentipedesque Gigantas,<BR>
&nbsp;&nbsp;&nbsp;&nbsp;&nbsp;centimanumque Gyen semibovemque virum.<BR>
 haec ego cuncta prius, quam te, carissime, credam<BR>
&nbsp;&nbsp;&nbsp;&nbsp;&nbsp;mutatum curam deposuisse mei.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT><BR>
 innumeri montes inter me teque viaeque<BR>
&nbsp;&nbsp;&nbsp;&nbsp;&nbsp;fluminaque et campi nec freta pauca iacent:<BR>
 mille potest causis, a te quae littera saepe<BR>
&nbsp;&nbsp;&nbsp;&nbsp;&nbsp;missa sit, in nostras rara venire manus;<BR>
 mille tamen causas scribendo vince frequenter,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>
&nbsp;&nbsp;&nbsp;&nbsp;&nbsp;excusem ne te semper, amice, mihi.
</P>

<P CLASS=SHORTBORDER></P>

<P>
<B>VIII</B>
</P>

<P>
 Iam mea cycneas imitantur tempora plumas,<BR>
&nbsp;&nbsp;&nbsp;&nbsp;&nbsp;inficit et nigras alba senecta comas.<BR>
 iam subeunt anni fragiles et inertior aetas,<BR>
&nbsp;&nbsp;&nbsp;&nbsp;&nbsp;iamque parum firmo me mihi ferre grave est.<BR>
 nunc erat, ut posito deberem fine laborum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
&nbsp;&nbsp;&nbsp;&nbsp;&nbsp;vivere cor nullo sollicitante metu,<BR>
 quaeque meae semper placuerunt otia menti<BR>
&nbsp;&nbsp;&nbsp;&nbsp;&nbsp;carpere et in studiis molliter esse meis,<BR>
 et parvam celebrare domum veteresque Penates<BR>
&nbsp;&nbsp;&nbsp;&nbsp;&nbsp;et quae nunc domino rura paterna carent,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
 inque sinu dominae carisque sodalibus inque<BR>
&nbsp;&nbsp;&nbsp;&nbsp;&nbsp;securus patria consenuisse mea.<BR>
 haec mea sic quondam peragi speraverat aetas;<BR>
&nbsp;&nbsp;&nbsp;&nbsp;&nbsp;hos ego sic annos ponere dignus eram.<BR>
 non ita dis visum est, qui me terraque marique&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;actum Sarmaticis exposuere locis.<BR>
 in cava ducuntur quassae navalia puppes,<BR>
&nbsp;&nbsp;&nbsp;&nbsp;&nbsp;ne temere in mediis dissoluantur aquis.<BR>
 ne cadat et ~multas palmas inhonestet adeptus~<BR>
&nbsp;&nbsp;&nbsp;&nbsp;&nbsp;languidus in pratis gramina carpit equus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT><BR>
 miles ubi emeritis non est satis utilis annis,<BR>
&nbsp;&nbsp;&nbsp;&nbsp;&nbsp;ponit ad antiquos, quae tulit, arma Lares.<BR>
 sic igitur, tarda vires minuente senecta,<BR>
&nbsp;&nbsp;&nbsp;&nbsp;&nbsp;me quoque donari iam rude tempus erat;<BR>
 tempus erat nec me peregrinum ducere caelum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>
&nbsp;&nbsp;&nbsp;&nbsp;&nbsp;nec siccam Getico fonte levare sitim,<BR>
 sed modo, quos habui, vacuos secedere in hortos,<BR>
&nbsp;&nbsp;&nbsp;&nbsp;&nbsp;nunc hominum visu rursus et Vrbe frui.<BR>
 sic animo quondam non divinante futura<BR>
&nbsp;&nbsp;&nbsp;&nbsp;&nbsp;optabam placide vivere posse senex.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</FONT><BR>
 fata repugnarunt, quae, cum mihi tempora prima<BR>
&nbsp;&nbsp;&nbsp;&nbsp;&nbsp;mollia praebuerint, posteriora gravant.<BR>
 iamque decem lustris omni sine labe peractis,<BR>
&nbsp;&nbsp;&nbsp;&nbsp;&nbsp;parte premor vitae deteriore meae;<BR>
 nec procul a metis, quas paene tenere videbar,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</FONT><BR>
&nbsp;&nbsp;&nbsp;&nbsp;&nbsp;curriculo gravis est facta ruina meo.<BR>
 ergo illum demens in me saevire coegi,<BR>
&nbsp;&nbsp;&nbsp;&nbsp;&nbsp;mitius inmensus quo nihil orbis habet,<BR>
 ipsaque delictis victa est clementia nostris,<BR>
&nbsp;&nbsp;&nbsp;&nbsp;&nbsp;nec tamen errori vita negata meo est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</FONT><BR>
 vita procul patria peragenda sub axe Boreo,<BR>
&nbsp;&nbsp;&nbsp;&nbsp;&nbsp;qua maris Euxini terra sinistra iacet?<BR>
 hoc mihi si Delphi Dodonaque diceret ipsa,<BR>
&nbsp;&nbsp;&nbsp;&nbsp;&nbsp;esse videretur vanus uterque locus.<BR>
 nil adeo validum est, adamas licet alliget illud,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>45</FONT><BR>
&nbsp;&nbsp;&nbsp;&nbsp;&nbsp;ut maneat rapido firmius igne Iovis;<BR>
 nil ita sublime est supraque pericula tendit<BR>
&nbsp;&nbsp;&nbsp;&nbsp;&nbsp;non sit ut inferius suppositumque deo.<BR>
 nam quamquam vitio pars est contracta malorum,<BR>
&nbsp;&nbsp;&nbsp;&nbsp;&nbsp;plus tamen exitii numinis ira dedit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>50</FONT><BR>
 at vos admoniti nostris quoque casibus este,<BR>
&nbsp;&nbsp;&nbsp;&nbsp;&nbsp;aequantem superos emeruisse virum.
</P>

<P CLASS=SHORTBORDER></P>

<P>
<B>IX</B>
</P>

<P>
 Si licet et pateris, nomen facinusque tacebo,<BR>
&nbsp;&nbsp;&nbsp;&nbsp;&nbsp;et tua Lethaeis acta dabuntur aquis,<BR>
 nostraque vincetur lacrimis sententia seris,<BR>
&nbsp;&nbsp;&nbsp;&nbsp;&nbsp;fac modo te pateat paenituisse tui;<BR>
 fac modo te damnes cupiasque eradere vitae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
&nbsp;&nbsp;&nbsp;&nbsp;&nbsp;tempora, si possis, Tisiphonaea tuae.<BR>
 sin minus, et flagrant odio tua pectora nostri,<BR>
&nbsp;&nbsp;&nbsp;&nbsp;&nbsp;induet infelix arma coacta dolor.<BR>
 sim licet extremum, sicut sum, missus in orbem,<BR>
&nbsp;&nbsp;&nbsp;&nbsp;&nbsp;nostra suas isto porriget ira manus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
 omnia, si nescis, Caesar mihi iura reliquit,<BR>
&nbsp;&nbsp;&nbsp;&nbsp;&nbsp;et sola est patria poena carere mea.<BR>
 et patriam, modo sit sospes, speramus ab illo:<BR>
&nbsp;&nbsp;&nbsp;&nbsp;&nbsp;saepe Iovis telo quercus adusta viret.<BR>
 denique vindictae si sit mihi nulla facultas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;Pierides vires et sua tela dabunt.<BR>
 quod Scythicis habitem longe summotus in oris,<BR>
&nbsp;&nbsp;&nbsp;&nbsp;&nbsp;siccaque sint oculis proxima signa meis,<BR>
 nostra per inmensas ibunt praeconia gentes,<BR>
&nbsp;&nbsp;&nbsp;&nbsp;&nbsp;quodque querar notum qua patet orbis erit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT><BR>
 ibit ad occasum quicquid dicemus ob ortu,<BR>
&nbsp;&nbsp;&nbsp;&nbsp;&nbsp;testis et Hesperiae vocis Eous erit.<BR>
 trans ego tellurem, trans altas audiar undas,<BR>
&nbsp;&nbsp;&nbsp;&nbsp;&nbsp;et gemitus vox est magna futura mei;<BR>
 nec tua te sontem tantummodo saecula norint,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>
&nbsp;&nbsp;&nbsp;&nbsp;&nbsp;perpetuae crimen posteritatis eris.<BR>
 iam feror in pugnas et nondum cornua sumpsi,<BR>
&nbsp;&nbsp;&nbsp;&nbsp;&nbsp;nec mihi sumendi causa sit ulla velim.<BR>
 Circus adhuc cessat; spargit iam torvus harenam<BR>
&nbsp;&nbsp;&nbsp;&nbsp;&nbsp;taurus et infesto iam pede pulsat humum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</FONT><BR>
 hoc quoque, quam volui, plus est: cane, Musa, recessus,<BR>
&nbsp;&nbsp;&nbsp;&nbsp;&nbsp;dum licet huic nomen dissimulare suum.
</P>

<P CLASS=SHORTBORDER></P>

<P>
<B>X</B>
</P>

<P>
 Ille ego qui fuerim, tenerorum lusor amorum,<BR>
&nbsp;&nbsp;&nbsp;&nbsp;&nbsp;quem legis, ut noris, accipe posteritas.<BR>
 Sulmo mihi patria est, gelidis uberrimus undis,<BR>
&nbsp;&nbsp;&nbsp;&nbsp;&nbsp;milia qui novies distat ab Vrbe decem.<BR>
 editus hic ego sum nec non ut tempora noris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
&nbsp;&nbsp;&nbsp;&nbsp;&nbsp;cum cecidit fato consul uterque pari.<BR>
 si quid id est, usque a proavis vetus ordinis heres,<BR>
&nbsp;&nbsp;&nbsp;&nbsp;&nbsp;non modo fortunae munere factus eques.<BR>
 nec stirps prima fui; genito sum fratre creatus,<BR>
&nbsp;&nbsp;&nbsp;&nbsp;&nbsp;qui tribus ante quater mensibus ortus erat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
 Lucifer amborum natalibus affuit idem:<BR>
&nbsp;&nbsp;&nbsp;&nbsp;&nbsp;una celebrata est per duo liba dies;<BR>
 haec est armiferae festis de quinque Minervae,<BR>
&nbsp;&nbsp;&nbsp;&nbsp;&nbsp;quae fieri pugna prima cruenta solet.<BR>
 protinus excolimur teneri, curaque parentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;imus ad insignes Vrbis ab arte viros.<BR>
 frater ad eloquium viridi tendebat ab aevo,<BR>
&nbsp;&nbsp;&nbsp;&nbsp;&nbsp;fortia verbosi natus ad arma fori;<BR>
 at mihi iam puero caelestia sacra placebant,<BR>
&nbsp;&nbsp;&nbsp;&nbsp;&nbsp;inque suum furtim Musa trahebat opus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT><BR>
 saepe pater dixit 'studium quid inutile temptas?<BR>
&nbsp;&nbsp;&nbsp;&nbsp;&nbsp;Maeonides nullas ipse reliquit opes.'<BR>
 motus eram dictis, totoque Helicone relicto<BR>
&nbsp;&nbsp;&nbsp;&nbsp;&nbsp;scribere temptabam verba soluta modis.<BR>
 sponte sua carmen numeros veniebat ad aptos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>
&nbsp;&nbsp;&nbsp;&nbsp;&nbsp;et quod temptabam scribere versus erat.<BR>
 interea tacito passu labentibus annis<BR>
&nbsp;&nbsp;&nbsp;&nbsp;&nbsp;liberior fratri sumpta mihique toga est,<BR>
 induiturque umeris cum lato purpura clavo,<BR>
&nbsp;&nbsp;&nbsp;&nbsp;&nbsp;et studium nobis, quod fuit ante, manet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</FONT><BR>
 iamque decem vitae frater geminaverat annos,<BR>
&nbsp;&nbsp;&nbsp;&nbsp;&nbsp;cum perit, et coepi parte carere mei.<BR>
 cepimus et tenerae primos aetatis honores,<BR>
&nbsp;&nbsp;&nbsp;&nbsp;&nbsp;eque viris quondam pars tribus una fui.<BR>
 curia restabat: clavi mensura coacta est;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</FONT><BR>
&nbsp;&nbsp;&nbsp;&nbsp;&nbsp;maius erat nostris viribus illud onus.<BR>
 nec patiens corpus, nec mens fuit apta labori,<BR>
&nbsp;&nbsp;&nbsp;&nbsp;&nbsp;sollicitaeque fugax ambitionis eram,<BR>
 et petere Aoniae suadebant tuta sorores<BR>
&nbsp;&nbsp;&nbsp;&nbsp;&nbsp;otia, iudicio semper amata meo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</FONT><BR>
 temporis illius colui fovique poetas,<BR>
&nbsp;&nbsp;&nbsp;&nbsp;&nbsp;quotque aderant vates, rebar adesse deos.<BR>
 saepe suas volucres legit mihi grandior aevo,<BR>
&nbsp;&nbsp;&nbsp;&nbsp;&nbsp;quaeque necet serpens, quae iuvet herba, Macer.<BR>
 saepe suos solitus recitare Propertius ignes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>45</FONT><BR>
&nbsp;&nbsp;&nbsp;&nbsp;&nbsp;iure sodalicii, quo mihi iunctus erat.<BR>
 Ponticus heroo, Bassus quoque clarus iambis<BR>
&nbsp;&nbsp;&nbsp;&nbsp;&nbsp;dulcia convictus membra fuere mei.<BR>
 et tenuit nostras numerosus Horatius aures,<BR>
&nbsp;&nbsp;&nbsp;&nbsp;&nbsp;dum ferit Ausonia carmina culta lyra.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>50</FONT><BR>
 Vergilium vidi tantum, nec avara Tibullo<BR>
&nbsp;&nbsp;&nbsp;&nbsp;&nbsp;tempus amicitiae fata dedere meae.<BR>
 successor fuit hic tibi, Galle, Propertius illi;<BR>
&nbsp;&nbsp;&nbsp;&nbsp;&nbsp;quartus ab his serie temporis ipse fui.<BR>
 utque ego maiores, sic me coluere minores,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>55</FONT><BR>
&nbsp;&nbsp;&nbsp;&nbsp;&nbsp;notaque non tarde facta Thalia mea est.<BR>
 carmina cum primum populo iuvenilia legi,<BR>
&nbsp;&nbsp;&nbsp;&nbsp;&nbsp;barba resecta mihi bisve semelve fuit.<BR>
 moverat ingenium totam cantata per Vrbem<BR>
&nbsp;&nbsp;&nbsp;&nbsp;&nbsp;nomine non vero dicta Corinna mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>60</FONT><BR>
 multa quidem scripsi, sed, quae vitiosa putavi,<BR>
&nbsp;&nbsp;&nbsp;&nbsp;&nbsp;emendaturis ignibus ipse dedi.<BR>
 tunc quoque, cum fugerem, quaedam placitura cremavi<BR>
&nbsp;&nbsp;&nbsp;&nbsp;&nbsp;iratus studio carminibusque meis.<BR>
 molle Cupidineis nec inexpugnabile telis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>65</FONT><BR>
&nbsp;&nbsp;&nbsp;&nbsp;&nbsp;cor mihi, quodque levis causa moveret, erat.<BR>
 cum tamen hic essem minimoque accenderer igni,<BR>
&nbsp;&nbsp;&nbsp;&nbsp;&nbsp;nomine sub nostro fabula nulla fuit.<BR>
 paene mihi puero nec digna nec utilis uxor<BR>
&nbsp;&nbsp;&nbsp;&nbsp;&nbsp;est data, quae tempus perbreve nupta fuit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>70</FONT><BR>
 illi successit, quamvis sine crimine coniunx,<BR>
&nbsp;&nbsp;&nbsp;&nbsp;&nbsp;non tamen in nostro firma futura toro.<BR>
 ultima, quae mecum seros permansit in annos,<BR>
&nbsp;&nbsp;&nbsp;&nbsp;&nbsp;sustinuit coniunx exulis esse viri.<BR>
 filia me mea bis prima fecunda iuventa,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>75</FONT><BR>
&nbsp;&nbsp;&nbsp;&nbsp;&nbsp;sed non ex uno coniuge, fecit avum.<BR>
 et iam complerat genitor sua fata novemque<BR>
&nbsp;&nbsp;&nbsp;&nbsp;&nbsp;addiderat lustris altera lustra novem.<BR>
 non aliter flevi, quam me fleturus adempto<BR>
&nbsp;&nbsp;&nbsp;&nbsp;&nbsp;ille fuit; matri proxima iusta tuli.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>80</FONT><BR>
 felices ambo tempestiveque sepulti,<BR>
&nbsp;&nbsp;&nbsp;&nbsp;&nbsp;ante diem poenae quod periere meae!<BR>
 me quoque felicem, quod non viventibus illis<BR>
&nbsp;&nbsp;&nbsp;&nbsp;&nbsp;sum miser, et de me quod doluere nihil!<BR>
 si tamen extinctis aliquid nisi nomina restat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>85</FONT><BR>
&nbsp;&nbsp;&nbsp;&nbsp;&nbsp;et gracilis structos effugit umbra rogos,<BR>
 fama, parentales, si vos mea contigit, umbrae,<BR>
&nbsp;&nbsp;&nbsp;&nbsp;&nbsp;et sunt in Stygio crimina nostra foro,<BR>
 scite, precor, causam (nec vos mihi fallere fas est)<BR>
&nbsp;&nbsp;&nbsp;&nbsp;&nbsp;errorem iussae, non scelus, esse fugae. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>90</FONT><BR>
 manibus hoc satis est: ad vos, studiosa, revertor,<BR>
&nbsp;&nbsp;&nbsp;&nbsp;&nbsp;pectora, qui vitae quaeritis acta meae.<BR>
 iam mihi canities pulsis melioribus annis<BR>
&nbsp;&nbsp;&nbsp;&nbsp;&nbsp;venerat, antiquas miscueratque comas,<BR>
 postque meos ortus Pisaea vinctus oliva&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>95</FONT><BR>
&nbsp;&nbsp;&nbsp;&nbsp;&nbsp;abstulerat deciens praemia victor equus,<BR>
 cum maris Euxini positos ad laeva Tomitas<BR>
&nbsp;&nbsp;&nbsp;&nbsp;&nbsp;quaerere me laesi principis ira iubet.<BR>
 causa meae cunctis nimium quoque nota ruinae<BR>
&nbsp;&nbsp;&nbsp;&nbsp;&nbsp;indicio non est testificanda meo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>100</FONT><BR>
 quid referam comitumque nefas famulosque nocentes?<BR>
&nbsp;&nbsp;&nbsp;&nbsp;&nbsp;ipsa multa tuli non leviora fuga.<BR>
 indignata malis mens est succumbere seque<BR>
&nbsp;&nbsp;&nbsp;&nbsp;&nbsp;praestitit invictam viribus usa suis;<BR>
 oblitusque mei ductaeque per otia vitae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>105</FONT><BR>
&nbsp;&nbsp;&nbsp;&nbsp;&nbsp;insolita cepi temporis arma manu;<BR>
 totque tuli terra casus pelagoque quot inter<BR>
&nbsp;&nbsp;&nbsp;&nbsp;&nbsp;occultum stellae conspicuumque polum.<BR>
 tacta mihi tandem longis erroribus acto<BR>
&nbsp;&nbsp;&nbsp;&nbsp;&nbsp;iuncta pharetratis Sarmatis ora Getis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>110</FONT><BR>
 hic ego, finitimis quamvis circumsoner armis,<BR>
&nbsp;&nbsp;&nbsp;&nbsp;&nbsp;tristia, quo possum, carmine fata levo.<BR>
 quod quamvis nemo est, cuius referatur ad aures,<BR>
&nbsp;&nbsp;&nbsp;&nbsp;&nbsp;sic tamen absumo decipioque diem.<BR>
 ergo quod vivo durisque laboribus obsto,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>115</FONT><BR>
&nbsp;&nbsp;&nbsp;&nbsp;&nbsp;nec me sollicitae taedia lucis habent,<BR>
 gratia, Musa, tibi: nam tu solacia praebes,<BR>
&nbsp;&nbsp;&nbsp;&nbsp;&nbsp;tu curae requies, tu medicina venis.<BR>
 tu dux et comes es, tu nos abducis ab Histro,<BR>
&nbsp;&nbsp;&nbsp;&nbsp;&nbsp;in medioque mihi das Helicone locum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>120</FONT><BR>
 tu mihi, quod rarum est, vivo sublime dedisti<BR>
&nbsp;&nbsp;&nbsp;&nbsp;&nbsp;nomen, ab exequiis quod dare fama solet.<BR>
 nec, qui detrectat praesentia, Livor iniquo<BR>
&nbsp;&nbsp;&nbsp;&nbsp;&nbsp;ullum de nostris dente momordit opus.<BR>
 nam tulerint magnos cum saecula nostra poetas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>125</FONT><BR>
&nbsp;&nbsp;&nbsp;&nbsp;&nbsp;non fuit ingenio fama maligna meo,<BR>
 cumque ego praeponam multos mihi, non minor illis<BR>
&nbsp;&nbsp;&nbsp;&nbsp;&nbsp;dicor et in toto plurimus orbe legor.<BR>
 si quid habent igitur vatum praesagia veri,<BR>
&nbsp;&nbsp;&nbsp;&nbsp;&nbsp;protinus ut moriar, non ero, terra, tuus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>130</FONT><BR>
 sive favore tuli, sive hanc ego carmine famam,<BR>
&nbsp;&nbsp;&nbsp;&nbsp;&nbsp;iure tibi grates, candide lector, ago.
</P>

<div class="footer">
	<p>
		<a href="/ovid.html">Ovid</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>

</BODY>
</HTML>