<html>
	<head>
		<title>
			Ovid: Ibis
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>P. OVIDI NASONIS IBIS
</p>

<P class=border></P>

<P>Tempus ad hoc, lustris bis iam mihi quinque peractis,<BR>&nbsp;&nbsp;&nbsp;&nbsp;&nbsp;Omne fuit Musae carmen inerme meae;<BR>Nullaque, quae possit, scriptis tot milibus, extat<BR>&nbsp;&nbsp;&nbsp;&nbsp;&nbsp;Littera Nasonis sanguinolenta legi:<BR>Nec quemquam nostri nisi me laesere libelli,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>5</FONT><BR>&nbsp;&nbsp;&nbsp;&nbsp;&nbsp;Artificis periit cum caput Arte sua.<BR>Unus (et hoc ipsum est iniuria magna) perennem<BR>&nbsp;&nbsp;&nbsp;&nbsp;&nbsp;Candoris titulum non sinit esse mei.<BR>Quisquis is est (nam nomen adhuc utcumque tacebo),<BR>&nbsp;&nbsp;&nbsp;&nbsp;&nbsp;Cogit inassuetas sumere tela manus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>10</FONT><BR>Ille relegatum gelidos aquilonis ad ortus<BR>&nbsp;&nbsp;&nbsp;&nbsp;&nbsp;Non sinit exilio delituisse meo;<BR>Vulneraque inmitis requiem quaerentia vexat,<BR>&nbsp;&nbsp;&nbsp;&nbsp;&nbsp;Iactat et in toto nomina nostra foro;<BR>Perpetuoque mihi sociatam foedere lecti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>15</FONT><BR>&nbsp;&nbsp;&nbsp;&nbsp;&nbsp;Non patitur vivi funera flere viri.<BR>Cumque ego quassa meae complectar membra carinae,<BR>&nbsp;&nbsp;&nbsp;&nbsp;&nbsp;Naufragii tabulas pugnat habere mei:<BR>Et qui debuerat subitas extinguere flammas,<BR>&nbsp;&nbsp;&nbsp;&nbsp;&nbsp;Hic praedam medio raptor ab igne petit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>20</FONT><BR>Nititur, ut profugae desint alimenta senectae:<BR>&nbsp;&nbsp;&nbsp;&nbsp;&nbsp;Heu! quanto est nostris dignior ipse malis!<BR>Di melius! quorum longe mihi maximus ille est,<BR>&nbsp;&nbsp;&nbsp;&nbsp;&nbsp;Qui nostras inopes noluit esse vias.<BR>Huic igitur meritas grates, ubicumque licebit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>25</FONT><BR>&nbsp;&nbsp;&nbsp;&nbsp;&nbsp;Pro tam mansueto pectore semper agam.<BR>Audiat hoc Pontus: faciet quoque forsitan idem,<BR>&nbsp;&nbsp;&nbsp;&nbsp;&nbsp;Terra sit ut propior testificanda mihi.<BR>At tibi, calcasti qui me, violente, iacentem,<BR>&nbsp;&nbsp;&nbsp;&nbsp;&nbsp;Qua licet ei misero! debitus hostis ero.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>30</FONT><BR>Desinet esse prius contrarius ignibus umor,<BR>&nbsp;&nbsp;&nbsp;&nbsp;&nbsp;Iunctaque cum luna lumina solis erunt;<BR>Parsque eadem caeli zephyros emittet et euros,<BR>&nbsp;&nbsp;&nbsp;&nbsp;&nbsp;Et tepidus gelido flabit ab axe notus;<BR>Et ver autumno, brumae miscebitur aestas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>37</FONT><BR>&nbsp;&nbsp;&nbsp;&nbsp;&nbsp;Atque eadem regio vesper et ortus erit;<BR>Et nova fraterno veniet concordia fumo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>35</FONT><BR>&nbsp;&nbsp;&nbsp;&nbsp;&nbsp;Quem vetus accensa separat ira pyra:<BR>Quam mihi sit tecum positis, quae sumpsimus, armis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>39</FONT><BR>&nbsp;&nbsp;&nbsp;&nbsp;&nbsp;Gratia, commissis, improbe, rupta tuis.<BR>Pax erit haec nobis, donec mihi vita manebit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>43</FONT><BR>&nbsp;&nbsp;&nbsp;&nbsp;&nbsp;Cum pecore infirmo quae solet esse lupis.<BR>Prima quidem coepto committam proelia versu,<BR>&nbsp;&nbsp;&nbsp;&nbsp;&nbsp;Non soleant quamvis hoc pede bella geri:<BR>Utque petit primo plenum flaventis harenae<BR>&nbsp;&nbsp;&nbsp;&nbsp;&nbsp;Nondum calfacti militis hasta solum,<BR>Sic ego te nondum ferro iaculabor acuto,<BR>&nbsp;&nbsp;&nbsp;&nbsp;&nbsp;Protinus invisum nec petet hasta caput;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>50</FONT><BR>Et neque nomen in hoc nec dicam facta libello,<BR>&nbsp;&nbsp;&nbsp;&nbsp;&nbsp;Teque brevi, qui sis, dissimulare sinam.<BR>Postmodo, si perges, in te mihi liber iambus<BR>&nbsp;&nbsp;&nbsp;&nbsp;&nbsp;Tincta Lycambeo sanguine tela dabit.<BR>Nunc quo Battiades inimicum devovet Ibin,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>55</FONT><BR>&nbsp;&nbsp;&nbsp;&nbsp;&nbsp;Hoc ego devoveo teque tuosque modo.<BR>Utque ille, historiis involvam carmina caecis:<BR>&nbsp;&nbsp;&nbsp;&nbsp;&nbsp;Non soleam quamvis hoc genus ipse sequi.<BR>Illius ambages imitatus in Ibide dicar<BR>&nbsp;&nbsp;&nbsp;&nbsp;&nbsp;Oblitus moris iudiciique mei.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>60</FONT><BR>Et quoniam, qui sis, nondum quaerentibus edo,<BR>&nbsp;&nbsp;&nbsp;&nbsp;&nbsp;Ibidis interea tu quoque nomen habe;<BR>Utque mei versus aliquantum noctis habebunt,<BR>&nbsp;&nbsp;&nbsp;&nbsp;&nbsp;Sic vitae series tota sit atra tuae.<BR>Haec tibi natali facito, Ianique kalendis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>65</FONT><BR>&nbsp;&nbsp;&nbsp;&nbsp;&nbsp;Non mentituro quilibet ore legat.<BR>Di maris et terrae, quique his meliora tenetis<BR>&nbsp;&nbsp;&nbsp;&nbsp;&nbsp;Inter diversos cum Iove regna polos,<BR>Huc, precor, huc vestras omnes advertite mentes,<BR>&nbsp;&nbsp;&nbsp;&nbsp;&nbsp;Et sinite optatis pondus inesse meis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>70</FONT><BR>Ipsaque tu tellus, ipsum cum fluctibus aequor,<BR>&nbsp;&nbsp;&nbsp;&nbsp;&nbsp;Ipse meas aether accipe summe preces;<BR>Sideraque et radiis circumdata solis imago,<BR>&nbsp;&nbsp;&nbsp;&nbsp;&nbsp;Lunaque, quae numquam quo prius orbe micas,<BR>Noxque tenebrarum specie reverenda tuarum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>75</FONT><BR>&nbsp;&nbsp;&nbsp;&nbsp;&nbsp;Quaeque ratum triplici pollice netis opus,<BR>Quique per infernas horrendo murmure valles<BR>&nbsp;&nbsp;&nbsp;&nbsp;&nbsp;Inperiuratae laberis amnis aquae,<BR>Quasque ferunt torto vittatis angue capillis<BR>&nbsp;&nbsp;&nbsp;&nbsp;&nbsp;Carceris obscuras ante sedere fores;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>80</FONT><BR>Vos quoque, plebs superum, Fauni Satyrique Laresque<BR>&nbsp;&nbsp;&nbsp;&nbsp;&nbsp;Fluminaque et nymphae semideumque genus:<BR>Denique ab antiquo divi veteresque novique<BR>&nbsp;&nbsp;&nbsp;&nbsp;&nbsp;In nostrum cuncti tempus, adeste, chao,<BR>Carmina dum capiti male fido dira canentur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>85</FONT><BR>&nbsp;&nbsp;&nbsp;&nbsp;&nbsp;Et peragent partes ira dolorque suas.<BR>Adnuite optatis omnes ex ordine nostris,<BR>&nbsp;&nbsp;&nbsp;&nbsp;&nbsp;Et sit pars voti nulla caduca mei.<BR>Quaeque precor, fiant: ut non mea dicta, sed illa<BR>&nbsp;&nbsp;&nbsp;&nbsp;&nbsp;Pasiphaes generi verba fuisse putet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>90</FONT><BR>Quasque ego transiero poenas, patiatur et illas;<BR>&nbsp;&nbsp;&nbsp;&nbsp;&nbsp;Plenius ingenio sit miser ille meo!<BR>Neve minus noceant fictum execrantia nomen<BR>&nbsp;&nbsp;&nbsp;&nbsp;&nbsp;Vota, minus magnos commoveantve deos:<BR>Illum ego devoveo, quem mens intellegit, Ibin,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>95</FONT><BR>&nbsp;&nbsp;&nbsp;&nbsp;&nbsp;Qui se scit factis has meruisse preces.<BR>Nulla mora est in me: peragam rata vota sacerdos.<BR>&nbsp;&nbsp;&nbsp;&nbsp;&nbsp;Quisquis ades sacris, ore favete, meis;<BR>Quisquis ades sacris, lugubria dicite verba,<BR>&nbsp;&nbsp;&nbsp;&nbsp;&nbsp;Et fletu madidis Ibin adite genis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>100</FONT><BR>Ominibusque malis pedibusque occurrite laevis,<BR>&nbsp;&nbsp;&nbsp;&nbsp;&nbsp;Et nigrae vestes corpora vestra tegant!<BR>Tu quoque, quid dubitas ferales sumere vittas?<BR>&nbsp;&nbsp;&nbsp;&nbsp;&nbsp;Iam stat, ut ipse vides, funeris ara tui.<BR>Pompa parata tibi est: votis mora tristibus absit:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>105</FONT><BR>&nbsp;&nbsp;&nbsp;&nbsp;&nbsp;Da iugulum cultris, hostia dira, meis.<BR>Terra tibi fruges, amnis tibi deneget undas,<BR>&nbsp;&nbsp;&nbsp;&nbsp;&nbsp;Deneget afflatus ventus et aura suos.<BR>Nec tibi sol calidus, nec sit tibi lucida Phoebe,<BR>&nbsp;&nbsp;&nbsp;&nbsp;&nbsp;Destituant oculos sidera clara tuos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>110</FONT><BR>Nec se Vulcanus nec se tibi praebeat aer,<BR>&nbsp;&nbsp;&nbsp;&nbsp;&nbsp;Nec tibi det tellus nec tibi pontus iter.<BR>Exul, inops erres, alienaque limina lustres,<BR>&nbsp;&nbsp;&nbsp;&nbsp;&nbsp;Exiguumque petas ore tremente cibum.<BR>Nec corpus querulo nec mens vacet aegra dolore,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>115</FONT><BR>&nbsp;&nbsp;&nbsp;&nbsp;&nbsp;Noxque die gravior sit tibi, nocte dies.<BR>Sisque miser semper, nec sis miserabilis ulli:<BR>&nbsp;&nbsp;&nbsp;&nbsp;&nbsp;Gaudeat adversis femina virque tuis.<BR>Accedat lacrimis odium, dignusque putere,<BR>&nbsp;&nbsp;&nbsp;&nbsp;&nbsp;Qui, mala cum tuleris plurima, plura feras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>120</FONT><BR>Sitque, quod est rarum, solito defecta favore<BR>&nbsp;&nbsp;&nbsp;&nbsp;&nbsp;Fortunae facies invidiosa tuae.<BR>Causaque non desit, desit tibi copia mortis:<BR>&nbsp;&nbsp;&nbsp;&nbsp;&nbsp;Optatam fugiat vita coacta necem:<BR>Luctatusque diu cruciatos spiritus artus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>125</FONT><BR>&nbsp;&nbsp;&nbsp;&nbsp;&nbsp;Deserat, et longa torqueat ante mora.<BR>Evenient. dedit ipse mihi modo signa futuri<BR>&nbsp;&nbsp;&nbsp;&nbsp;&nbsp;Phoebus, et a laeva maesta volavit avis.<BR>Certe ego, quae voveo, superos motura putabo,<BR>&nbsp;&nbsp;&nbsp;&nbsp;&nbsp;Speque tuae mortis, perfide, semper alar.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>130</FONT><BR>Et prius hanc animam, nimium tibi saepe petitam,<BR>&nbsp;&nbsp;&nbsp;&nbsp;&nbsp;Auferet illa dies, quae mihi sera venit,<BR>Quam dolor hic umquam spatio evanescere possit,<BR>&nbsp;&nbsp;&nbsp;&nbsp;&nbsp;Leniat aut odium tempus et hora meum.<BR>Pugnabunt arcu dum Thraces, Iazyges hasta,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>135</FONT><BR>&nbsp;&nbsp;&nbsp;&nbsp;&nbsp;Dum tepidus Ganges, frigidus Hister erit;<BR>Robora dum montes, dum mollia pabula campi,<BR>&nbsp;&nbsp;&nbsp;&nbsp;&nbsp;Dum Tiberis liquidas Tuscus habebit aquas,<BR>Tecum bella geram; nec mors mihi finiet iras,<BR>&nbsp;&nbsp;&nbsp;&nbsp;&nbsp;Saeva sed in manes manibus arma dabit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2> 140</FONT><BR>Tum quoque, cum fuero vacuas dilapsus in auras,<BR>&nbsp;&nbsp;&nbsp;&nbsp;&nbsp;Exsanguis mores oderit umbra tuos,<BR>Tum quoque factorum veniam memor umbra tuorum,<BR>&nbsp;&nbsp;&nbsp;&nbsp;&nbsp;Insequar et vultus ossea forma tuos.<BR>Sive ego, quod nolim, longis consumptus ab annis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>145</FONT><BR>&nbsp;&nbsp;&nbsp;&nbsp;&nbsp;Sive manu facta morte solutus ero:<BR>Sive per inmensas iactabor naufragus undas,<BR>&nbsp;&nbsp;&nbsp;&nbsp;&nbsp;Nostraque longinquus viscera piscis edet:<BR>Sive peregrinae carpent mea membra volucres:<BR>&nbsp;&nbsp;&nbsp;&nbsp;&nbsp;Sive meo tinguent sanguine rostra lupi:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>150</FONT><BR>Sive aliquis dignatus erit subponere terrae<BR>&nbsp;&nbsp;&nbsp;&nbsp;&nbsp;Et dare plebeio corpus inane rogo:<BR>Quidquid ero, Stygiis erumpere nitar ab oris,<BR>&nbsp;&nbsp;&nbsp;&nbsp;&nbsp;Et tendam gelidas ultor in ora manus.<BR>Me vigilans cernes, tacitis ego noctis in umbris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>155</FONT><BR>&nbsp;&nbsp;&nbsp;&nbsp;&nbsp;Excutiam somnos visus adesse tuos.<BR>Denique quidquid ages, ante os oculosque volabo<BR>&nbsp;&nbsp;&nbsp;&nbsp;&nbsp;Et querar, et nulla sede quietus eris.<BR>Verbera saeva dabunt sonitum nexaeque colubrae,<BR>&nbsp;&nbsp;&nbsp;&nbsp;&nbsp;Conscia fumabunt semper ad ora faces.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>160</FONT><BR>His vivus furiis agitabere, mortuus isdem,<BR>&nbsp;&nbsp;&nbsp;&nbsp;&nbsp;Et brevior poena vita futura tua est.<BR>Nec tibi continget funus lacrimaeque tuorum;<BR>&nbsp;&nbsp;&nbsp;&nbsp;&nbsp;Indeploratum proiciere caput;<BR>Carnificisque manu, populo plaudente, traheris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>165</FONT><BR>&nbsp;&nbsp;&nbsp;&nbsp;&nbsp;Infixusque tuis ossibus uncus erit.<BR>Ipsae te fugient, quae carpunt omnia, flammae;<BR>&nbsp;&nbsp;&nbsp;&nbsp;&nbsp;Respuet invisum iusta cadaver humus.<BR>Unguibus et rostro crudus trahet ilia vultur<BR>&nbsp;&nbsp;&nbsp;&nbsp;&nbsp;Et scindent avidi perfida corda canes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2> 170</FONT><BR>Deque tuo fiet++licet hac sis laude superbus++<BR>&nbsp;&nbsp;&nbsp;&nbsp;&nbsp;Insatiabilibus corpore rixa lupis.<BR>In loca ab Elysiis diversa fugabere campis,<BR>&nbsp;&nbsp;&nbsp;&nbsp;&nbsp;Quasque tenet sedes noxia turba, coles.<BR>Sisyphus est illic saxum volvensque petensque,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>175</FONT><BR>&nbsp;&nbsp;&nbsp;&nbsp;&nbsp;Quique agitur rapidae vinctus ab orbe rotae,<BR>Iugeribusque novem summus qui distat ab imo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>181</FONT><BR>&nbsp;&nbsp;&nbsp;&nbsp;&nbsp;Visceraque assiduae debita praebet avi.<BR>Quaeque gerunt umeris perituras Belides undas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>177</FONT><BR>&nbsp;&nbsp;&nbsp;&nbsp;&nbsp;Exulis Aegypti, turba cruenta, nurus.<BR>Poma pater Pelopis praesentia quaerit, et idem<BR>&nbsp;&nbsp;&nbsp;&nbsp;&nbsp;Semper eget liquidis, semper abundat aquis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>180</FONT><BR>Hic tibi de Furiis scindet latus una flagello,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>183</FONT><BR>&nbsp;&nbsp;&nbsp;&nbsp;&nbsp;Ut sceleris numeros confiteare tui:<BR>Altera Tartareis sectos dabit anguibus artus:<BR>&nbsp;&nbsp;&nbsp;&nbsp;&nbsp;Tertia fumantes incoquet igne genas.<BR>Noxia mille modis lacerabitur umbra, tuasque<BR>&nbsp;&nbsp;&nbsp;&nbsp;&nbsp;Aeacus in poenas ingeniosus erit.<BR>In te transcribet veterum tormenta reorum:<BR>&nbsp;&nbsp;&nbsp;&nbsp;&nbsp;Sontibus antiquis causa quietis eris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>190</FONT><BR>Sisyphe, cui tradas revolubile pondus, habebis:<BR>&nbsp;&nbsp;&nbsp;&nbsp;&nbsp;Versabunt celeres nunc nova membra rotae:<BR>Hic et erit, ramos frustra qui captet et undas:<BR>&nbsp;&nbsp;&nbsp;&nbsp;&nbsp;Hic inconsumpto viscere pascet aves.<BR>Nec mortis poenas mors altera finiet huius,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>195</FONT><BR>&nbsp;&nbsp;&nbsp;&nbsp;&nbsp;Horaque erit tantis ultima nulla malis.<BR>Inde ego pauca canam, frondes ut siquis ab Ida<BR>&nbsp;&nbsp;&nbsp;&nbsp;&nbsp;Aut summam Libyco de mare carpat aquam.<BR>Nam neque, quot flores Sicula nascantur in Hybla,<BR>&nbsp;&nbsp;&nbsp;&nbsp;&nbsp;Quotve ferat, dicam, terra Cilissa crocos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>200</FONT><BR>Nec cum tristis hiems Aquilonis inhorruit alis,<BR>&nbsp;&nbsp;&nbsp;&nbsp;&nbsp;Quam multa fiat grandine canus Athos;<BR>Nec mala voce mea poterunt tua cuncta referri,<BR>&nbsp;&nbsp;&nbsp;&nbsp;&nbsp;Ora licet tribuas multiplicata mihi.<BR>Tot tibi vae! misero venient talesque ruinae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>205</FONT><BR>&nbsp;&nbsp;&nbsp;&nbsp;&nbsp;Ut cogi in lacrimas me quoque posse putem.<BR>Illae me lacrimae facient sine fine beatum:<BR>&nbsp;&nbsp;&nbsp;&nbsp;&nbsp;Dulcior hic risu tunc mihi fletus erit.<BR>Natus es infelix,++ita di voluere++nec ulla<BR>&nbsp;&nbsp;&nbsp;&nbsp;&nbsp;Commoda nascenti stella levisve fuit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>210</FONT><BR>Non Venus affulsit, non illa Iuppiter hora,<BR>&nbsp;&nbsp;&nbsp;&nbsp;&nbsp;Lunaque non apto solque fuere loco,<BR>Nec satis utiliter positos tibi praebuit ignes<BR>&nbsp;&nbsp;&nbsp;&nbsp;&nbsp;Quem peperit magno lucida Maia Iovi.<BR>Te fera nec quicquam placidum spondentia Martis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>215</FONT><BR>&nbsp;&nbsp;&nbsp;&nbsp;&nbsp;Sidera presserunt falciferique senis.<BR>Lux quoque natalis, ne quid nisi triste videres,<BR>&nbsp;&nbsp;&nbsp;&nbsp;&nbsp;Turpis et inductis nubibus atra fuit.<BR>Haec est, in fastis cui dat gravis Allia nomen,<BR>&nbsp;&nbsp;&nbsp;&nbsp;&nbsp;Quaeque dies Ibin, publica damna tulit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>220</FONT><BR>Qui simul impura matris prolapsus ab alvo<BR>&nbsp;&nbsp;&nbsp;&nbsp;&nbsp;Cinyphiam foedo corpore pressit humum,<BR>Sedit in adverso nocturnus culmine bubo,<BR>&nbsp;&nbsp;&nbsp;&nbsp;&nbsp;Funereoque graves edidit ore sonos.<BR>Protinus Eumenides lavere palustribus undis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>225</FONT><BR>&nbsp;&nbsp;&nbsp;&nbsp;&nbsp;Qua cava de Stygiis fluxerat unda vadis,<BR>Pectoraque unxerunt Erebeae felle colubrae,<BR>&nbsp;&nbsp;&nbsp;&nbsp;&nbsp;Terque cruentatas increpuere manus.<BR>Gutturaque imbuerunt infantia lacte canino:<BR>&nbsp;&nbsp;&nbsp;&nbsp;&nbsp;Hic primus pueri venit in ora cibus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>230</FONT><BR>Perbibit inde suae rabiem nutricis alumnus,<BR>&nbsp;&nbsp;&nbsp;&nbsp;&nbsp;Latrat et in toto verba canina foro.<BR>Membraque vinxerunt tinctis ferrugine pannis,<BR>&nbsp;&nbsp;&nbsp;&nbsp;&nbsp;A male deserto quos rapuere rogo:<BR>Et, ne non fultum nuda tellure iaceret,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>235</FONT><BR>&nbsp;&nbsp;&nbsp;&nbsp;&nbsp;Molle super silices inposuere caput.<BR>Iamque recessurae viridi de stipite factas<BR>&nbsp;&nbsp;&nbsp;&nbsp;&nbsp;Admorunt oculos usque sub ora faces.<BR>Flebat, ut est fumis infans contactus amaris,<BR>&nbsp;&nbsp;&nbsp;&nbsp;&nbsp;De tribus est cum sic una locuta soror:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>240</FONT><BR>'Tempus in inmensum lacrimas tibi movimus istas,<BR>&nbsp;&nbsp;&nbsp;&nbsp;&nbsp;Quae semper causa sufficiente cadent.'<BR>Dixerat; at Clotho iussit promissa valere,<BR>&nbsp;&nbsp;&nbsp;&nbsp;&nbsp;Nevit et infesta stamina pulla manu;<BR>Et, ne longa suo praesagia diceret ore,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>245</FONT><BR>&nbsp;&nbsp;&nbsp;&nbsp;&nbsp;'Fata canet vates qui tua,' dixit, 'erit.'<BR>Ille ego sum vates: ex me tua vulnera disces,<BR>&nbsp;&nbsp;&nbsp;&nbsp;&nbsp;Dent modo di vires in mea verba suas;<BR>Carminibusque meis accedent pondera rerum,<BR>&nbsp;&nbsp;&nbsp;&nbsp;&nbsp;Quae rata per luctus experiere tuos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>250</FONT><BR>Neve sine exemplis aevi cruciere prioris,<BR>&nbsp;&nbsp;&nbsp;&nbsp;&nbsp;Sint tua Troianis non leviora malis,<BR>Quantaque clavigeri Poeantius Herculis heres,<BR>&nbsp;&nbsp;&nbsp;&nbsp;&nbsp;Tanta venenato vulnera crure geras.<BR>Nec levius doleas, quam qui bibit ubera cervae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>255</FONT><BR>&nbsp;&nbsp;&nbsp;&nbsp;&nbsp;Armatique tulit vulnus, inermis opem;<BR>Quique ab equo praeceps in Aleia decidit arva,<BR>&nbsp;&nbsp;&nbsp;&nbsp;&nbsp;Exitio facies cui sua paene fuit.<BR>Id quod Amyntorides videas, trepidumque ministro<BR>&nbsp;&nbsp;&nbsp;&nbsp;&nbsp;Praetemptes baculo luminis orbus iter.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>260</FONT><BR>Nec plus aspicias quam quem sua filia rexit,<BR>&nbsp;&nbsp;&nbsp;&nbsp;&nbsp;Expertus scelus est cuius uterque parens:<BR>Qualis erat, postquam est iudex de lite iocosa<BR>&nbsp;&nbsp;&nbsp;&nbsp;&nbsp;Sumptus, Apollinea clarus in arte senex:<BR>Qualis et ille fuit, quo praecipiente columba&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>265</FONT><BR>&nbsp;&nbsp;&nbsp;&nbsp;&nbsp;Est data Palladiae praevia duxque rati:<BR>Quique oculis caruit, per quos male viderat aurum,<BR>&nbsp;&nbsp;&nbsp;&nbsp;&nbsp;Inferias nato quos dedit orba parens:<BR>Pastor ut Aetnaeus, cui casus ante futuros<BR>&nbsp;&nbsp;&nbsp;&nbsp;&nbsp;Telemus Eurymides vaticinatus erat:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>270</FONT><BR>Ut duo Phinidae, quibus idem lumen ademit,<BR>&nbsp;&nbsp;&nbsp;&nbsp;&nbsp;Qui dedit: ut Thamyrae Demodocique caput<BR>Sic aliquis tua membra secet, Saturnus ut illas<BR>&nbsp;&nbsp;&nbsp;&nbsp;&nbsp;Subsecuit partes, unde creatus erat.<BR>Nec tibi sit melior tumidis Neptunus in undis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>275</FONT><BR>&nbsp;&nbsp;&nbsp;&nbsp;&nbsp;Quam cui sunt subitae frater et uxor aves;<BR>Sollertique viro, lacerae quem fracta tenentem<BR>&nbsp;&nbsp;&nbsp;&nbsp;&nbsp;Membra ratis Semeles est miserata soror.<BR>Vel tua, ne poenae genus hoc cognoverit unus,<BR>&nbsp;&nbsp;&nbsp;&nbsp;&nbsp;Viscera diversis scissa ferantur equis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2> 280</FONT><BR>Vel quae, qui redimi Romano turpe putavit,<BR>&nbsp;&nbsp;&nbsp;&nbsp;&nbsp;A duce Puniceo pertulit, ipse feras.<BR>Nec tibi subsidio praesens sit numen, ut illi,<BR>&nbsp;&nbsp;&nbsp;&nbsp;&nbsp;Cui nihil Hercei profuit ara Iovis.<BR>Utque dedit saltus a summa Thessalus Ossa,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>285</FONT><BR>&nbsp;&nbsp;&nbsp;&nbsp;&nbsp;Tu quoque saxoso praecipitere iugo.<BR>Aut velut Eurylochi, qui sceptrum cepit ab illo,<BR>&nbsp;&nbsp;&nbsp;&nbsp;&nbsp;Sint artus avidis anguibus esca tui.<BR>Vel tua maturet, sicut Minoia fata,<BR>&nbsp;&nbsp;&nbsp;&nbsp;&nbsp;Per caput infusae fervidus umor aquae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>290</FONT><BR>[Utque parum mitis, sed non impune, Prometheus,<BR>&nbsp;&nbsp;&nbsp;&nbsp;&nbsp;Aerias volucres sanguine fixus alas.]<BR>Aut ut Erecthides, magno ter ab Hercule victus,<BR>&nbsp;&nbsp;&nbsp;&nbsp;&nbsp;Caesus in inmensum proiciare fretum.<BR>Aut ut Amyntiaden, turpi dilectus amore&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>295</FONT><BR>&nbsp;&nbsp;&nbsp;&nbsp;&nbsp;Oderit, et saevo vulneret ense puer.<BR>Nec tibi fida magis misceri pocula possint,<BR>&nbsp;&nbsp;&nbsp;&nbsp;&nbsp;Quam qui cornigero de Iove natus erat.<BR>More vel intereas capti suspensus Achaei,<BR>&nbsp;&nbsp;&nbsp;&nbsp;&nbsp;Qui miser aurifera teste pependit aqua.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2> 300</FONT><BR>Aut ut Achilliden, cognato nomine clarum,<BR>&nbsp;&nbsp;&nbsp;&nbsp;&nbsp;Opprimat hostili tegula iacta manu.<BR>Nec tua quam Pyrrhi felicius ossa quiescant,<BR>&nbsp;&nbsp;&nbsp;&nbsp;&nbsp;Sparsa per Ambracias quae iacuere vias.<BR>Nataque ut Aeacidae iaculis moriaris adactis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>305</FONT><BR>&nbsp;&nbsp;&nbsp;&nbsp;&nbsp;Non licet hoc Cereri dissimulare sacrum.<BR>Utque nepos dicti nostro modo carmine regis,<BR>&nbsp;&nbsp;&nbsp;&nbsp;&nbsp;Cantharidum sucos dante parente bibas.<BR>Aut pia te caeso dicatur adultera, sicut<BR>&nbsp;&nbsp;&nbsp;&nbsp;&nbsp;Qua cecidit Leucon vindice, dicta pia est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>310</FONT><BR>Inque pyram tecum carissima corpora mittas,<BR>&nbsp;&nbsp;&nbsp;&nbsp;&nbsp;Quem finem vitae Sardanapallus habet.<BR>Utque Iovis Libyci templum violare parantes,<BR>&nbsp;&nbsp;&nbsp;&nbsp;&nbsp;Acta noto vultus condat harena tuos.<BR>Utque necatorum Darei fraude secundi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>315</FONT><BR>&nbsp;&nbsp;&nbsp;&nbsp;&nbsp;Sic tua subsidens devoret ora cinis.<BR>Aut ut olivifera quondam Sicyone profecto,<BR>&nbsp;&nbsp;&nbsp;&nbsp;&nbsp;Sit frigus mortis causa famesque tuae.<BR>Aut ut Atarnites, insutus pelle iuvenci<BR>&nbsp;&nbsp;&nbsp;&nbsp;&nbsp;Turpiter ad dominum praeda ferare tuum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>320</FONT><BR>Inque tuo thalamo ritu iugulere Pheraei,<BR>&nbsp;&nbsp;&nbsp;&nbsp;&nbsp;Qui datus est leto coniugis ense suae,<BR>Quosque putas fidos, ut Larisaeus Aleuas<BR>&nbsp;&nbsp;&nbsp;&nbsp;&nbsp;Vulnere non fidos experiare tuo.<BR>Utque Milo, sub quo cruciata est Pisa tyranno,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>325</FONT><BR>&nbsp;&nbsp;&nbsp;&nbsp;&nbsp;Vivus in occultas praecipiteris aquas.<BR>Quaeque in Adimantum Phyllesia regna tenentem<BR>&nbsp;&nbsp;&nbsp;&nbsp;&nbsp;A Iove venerunt, te quoque tela petant.<BR>Aut ut Amastriacis quondam Lenaeus ab oris,<BR>&nbsp;&nbsp;&nbsp;&nbsp;&nbsp;Nudus Achillea destituaris humo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>330</FONT><BR>Utque vel Eurydamas ter circum busta Thrasylli<BR>&nbsp;&nbsp;&nbsp;&nbsp;&nbsp;Est Larisaeis raptus ab hoste rotis,<BR>Vel qui, quae fuerat tutatus moenia saepe,<BR>&nbsp;&nbsp;&nbsp;&nbsp;&nbsp;Corpore lustravit non diuturna suo,<BR>Utque novum passa genus Hippomeneide poenae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>335</FONT><BR>&nbsp;&nbsp;&nbsp;&nbsp;&nbsp;Tractus in Actaea fertur adulter humo,<BR>Sic, ubi vita tuos invisa reliquerit artus,<BR>&nbsp;&nbsp;&nbsp;&nbsp;&nbsp;Ultores rapiant turpe cadaver equi.<BR>Viscera sic aliquis scopulus tua figat, ut olim<BR>&nbsp;&nbsp;&nbsp;&nbsp;&nbsp;Fixa sub Euboico Graia fuere sinu;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>340</FONT><BR>Utque ferox periit et fulmine et aequore raptor,<BR>&nbsp;&nbsp;&nbsp;&nbsp;&nbsp;Sic te mersuras adiuvet ignis aquas.<BR>Mens quoque sic furiis vecors agitetur, ut illi,<BR>&nbsp;&nbsp;&nbsp;&nbsp;&nbsp;Unum qui toto corpore vulnus habet;<BR>Utque Dryantiadae Rhodopeia regna tenenti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>345</FONT><BR>&nbsp;&nbsp;&nbsp;&nbsp;&nbsp;In gemino dispar cui pede cultus erat,<BR>Ut fuit Oetaeo quondam generoque draconum<BR>&nbsp;&nbsp;&nbsp;&nbsp;&nbsp;Tisamenique patri Calliroesque viro.<BR>Nec tibi contingat matrona pudicior illa,<BR>&nbsp;&nbsp;&nbsp;&nbsp;&nbsp;Qua potuit Tydeus erubuisse nuru:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>350</FONT><BR>Quaeque sui Venerem iunxit cum fratre mariti,<BR>&nbsp;&nbsp;&nbsp;&nbsp;&nbsp;Locris in ancillae dissimulata nece.<BR>Tam quoque, di faciant, possis gaudere fideli<BR>&nbsp;&nbsp;&nbsp;&nbsp;&nbsp;Coniuge, quam Talai Tyndareique gener:<BR>Quaeque parare suis letum patruelibus ausae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>355</FONT><BR>&nbsp;&nbsp;&nbsp;&nbsp;&nbsp;Belides assidua colla premuntur aqua.<BR>Byblidos et Canaces, sicut facit, ardeat igne,<BR>&nbsp;&nbsp;&nbsp;&nbsp;&nbsp;Nec nisi per crimen sit tibi fida soror.<BR>Filia si fuerit, sit quod Pelopea Thyestae,<BR>&nbsp;&nbsp;&nbsp;&nbsp;&nbsp;Myrrha suo patri, Nyctimeneque suo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>360</FONT><BR>Neve magis pia sit capitique parentis amica,<BR>&nbsp;&nbsp;&nbsp;&nbsp;&nbsp;Quam sua vel Pterelae, vel tibi, Nise, fuit:<BR>Infamemque locum sceleris quae nomine fecit,<BR>&nbsp;&nbsp;&nbsp;&nbsp;&nbsp;Pressit et inductis membra paterna rotis.<BR>Ut iuvenes pereas, quorum fastigia vultus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>365</FONT><BR>&nbsp;&nbsp;&nbsp;&nbsp;&nbsp;Membraque Pisaeae sustinuere foris:<BR>Ut qui perfusam miserorum saepe procorum<BR>&nbsp;&nbsp;&nbsp;&nbsp;&nbsp;Ipse suo melius sanguine tinxit humum:<BR>Proditor ut saevi periit auriga tyranni,<BR>&nbsp;&nbsp;&nbsp;&nbsp;&nbsp;Qui nova Myrtoae nomina fecit aquae:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>370</FONT><BR>Ut qui velocem frustra petiere puellam,<BR>&nbsp;&nbsp;&nbsp;&nbsp;&nbsp;Dum facta est pomis tardior illa tribus:<BR>Ut qui tecta novi formam celantia monstri<BR>&nbsp;&nbsp;&nbsp;&nbsp;&nbsp;Intrarunt caecae non redeunda domus:<BR>Ut quorum Aeacides misit violentus in altum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>375</FONT><BR>&nbsp;&nbsp;&nbsp;&nbsp;&nbsp;Corpora cum senis altera sena rogum:<BR>Ut quos, obscuri victos ambagibus oris,<BR>&nbsp;&nbsp;&nbsp;&nbsp;&nbsp;Legimus infandae Sphinga dedisse neci:<BR>Ut qui Bistoniae templo cecidere Minervae,<BR>&nbsp;&nbsp;&nbsp;&nbsp;&nbsp;Propter quos acies nunc quoque tecta deae est:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>380</FONT><BR>Ut qui Threicii quondam praesepia regis<BR>&nbsp;&nbsp;&nbsp;&nbsp;&nbsp;Fecerunt dapibus sanguinolenta suis:<BR>Therodamanteos ut qui sensere leones,<BR>&nbsp;&nbsp;&nbsp;&nbsp;&nbsp;Quique Thoanteae Taurica sacra deae:<BR>Ut quos Scylla vorax Scyllaeque adversa Charybdis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>385</FONT><BR>&nbsp;&nbsp;&nbsp;&nbsp;&nbsp;Dulichiae pavidos eripuere rati:<BR>Ut quos demisit vastam Polyphemus in alvum:<BR>&nbsp;&nbsp;&nbsp;&nbsp;&nbsp;Ut Laestrygonias qui subiere manus:<BR>Ut quos dux Poenus mersit putealibus undis<BR>&nbsp;&nbsp;&nbsp;&nbsp;&nbsp;Et iacto canas pulvere fecit aquas:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>390</FONT><BR>Sex bis ut Icaridos famulae periere procique,<BR>&nbsp;&nbsp;&nbsp;&nbsp;&nbsp;Inque caput domini qui dabat arma procis:<BR>Ut iacet Aonio luctator ab hospite fusus,<BR>&nbsp;&nbsp;&nbsp;&nbsp;&nbsp;Qui, mirum, victor, cum cecidisset, erat:<BR>Ut quos Antaei fortes pressere lacerti:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>395</FONT><BR>&nbsp;&nbsp;&nbsp;&nbsp;&nbsp;Quosque ferae morti Lemnia turba dedit:<BR>Ut qui post longum, sacri monstrator iniqui,<BR>&nbsp;&nbsp;&nbsp;&nbsp;&nbsp;Elicuit pluvias victima caesus aquas:<BR>Frater ut Antaei, quo sanguine debuit, aras<BR>&nbsp;&nbsp;&nbsp;&nbsp;&nbsp;Tinxit, et exemplis occidit ipse suis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>400</FONT><BR>Ut qui terribiles pro gramen habentibus herbis<BR>&nbsp;&nbsp;&nbsp;&nbsp;&nbsp;Impius humano viscere pavit equos:<BR>Ut duo diversis sub eodem vindice caesi<BR>&nbsp;&nbsp;&nbsp;&nbsp;&nbsp;Vulneribus, Nessus Dexamenique gener:<BR>Ut pronepos, Saturne, tuus, quem reddere vitam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>405</FONT><BR>&nbsp;&nbsp;&nbsp;&nbsp;&nbsp;Urbe Coronides vidit ab ipse sua:<BR>Ut Sinis et Sciron et cum Polypemone natus:<BR>&nbsp;&nbsp;&nbsp;&nbsp;&nbsp;Quique homo parte sui, parte iuvencus erat:<BR>Quique trabes pressas ab humo mittebat in auras,<BR>&nbsp;&nbsp;&nbsp;&nbsp;&nbsp;Aequoris aspiciens huius et huius aquas:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>410</FONT><BR>Quaeque Ceres laeto vidit pereuntia vultu<BR>&nbsp;&nbsp;&nbsp;&nbsp;&nbsp;Corpora Thesea Cercyonea manu.<BR>Haec tibi, quem meritis precibus mea devovet ira,<BR>&nbsp;&nbsp;&nbsp;&nbsp;&nbsp;Evenient, aut his non leviora malis.<BR>Qualis Achaemenidis, Sicula desertus in Aetna&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>415</FONT><BR>&nbsp;&nbsp;&nbsp;&nbsp;&nbsp;Troica cum vidit vela venire, fuit,<BR>Qualis erat nec non fortuna binominis Iri,<BR>&nbsp;&nbsp;&nbsp;&nbsp;&nbsp;Quique tenent pontem, spe tibi maior erit.<BR>Filius et Cereris frustra tibi semper ametur,<BR>&nbsp;&nbsp;&nbsp;&nbsp;&nbsp;Destituatque tuas usque petitus opes:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>420</FONT><BR>Utque per alternos unda labente recursus<BR>&nbsp;&nbsp;&nbsp;&nbsp;&nbsp;Subtrahitur presso mollis harena pedi,<BR>Sic tua nescio qua semper fortuna liquescat,<BR>&nbsp;&nbsp;&nbsp;&nbsp;&nbsp;Lapsaque per medias effluat usque manus.<BR>Utque pater solitae varias mutare figuras,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>425</FONT><BR>&nbsp;&nbsp;&nbsp;&nbsp;&nbsp;Plenus inextincta conficiare fame;<BR>Nec dapis humanae tibi sint fastidia; quaque<BR>&nbsp;&nbsp;&nbsp;&nbsp;&nbsp;Parte potes, Tydeus temporis huius eris.<BR>Atque aliquid facies, a vespere Solis ad ortus<BR>&nbsp;&nbsp;&nbsp;&nbsp;&nbsp;Cur externati rursus agantur equi;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>430</FONT><BR>Foeda Lycaoniae repetes convivia mensae,<BR>&nbsp;&nbsp;&nbsp;&nbsp;&nbsp;Temptabisque cibi fallere fraude Iovem;<BR>Teque aliquis posito temptet vim numinis opto,<BR>&nbsp;&nbsp;&nbsp;&nbsp;&nbsp;Tantalides tu sis, tu Teleique puer.<BR>Et tua sic latos spargantur membra per agros,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>435</FONT><BR>&nbsp;&nbsp;&nbsp;&nbsp;&nbsp;Tamquam quae patrias detinuere vias.<BR>Aere Perilleo veros imitere iuvencos,<BR>&nbsp;&nbsp;&nbsp;&nbsp;&nbsp;Ad formam tauri conveniente sono.<BR>Utque ferox Phalaris, lingua prius ense resecta<BR>&nbsp;&nbsp;&nbsp;&nbsp;&nbsp;More bovis Paphio clausus in aere gemas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>440</FONT><BR>Dumque redire voles aevi melioris in annos,<BR>&nbsp;&nbsp;&nbsp;&nbsp;&nbsp;Ut vetus Admeti decipiare socer.<BR>Aut eques in medii mergare voragine caeni,<BR>&nbsp;&nbsp;&nbsp;&nbsp;&nbsp;Dummodo sint fati nomina nulla tui.<BR>Atque utinam pereas, veluti de dentibus orti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>445</FONT><BR>&nbsp;&nbsp;&nbsp;&nbsp;&nbsp;Sidonia iactis Graia per arva manu.<BR>Et quae Pitthides fecit de fratre Medusae,<BR>&nbsp;&nbsp;&nbsp;&nbsp;&nbsp;Eveniant capiti vota sinistra tuo:<BR>Et quibus exiguo volucris devota libello est,<BR>&nbsp;&nbsp;&nbsp;&nbsp;&nbsp;Corpora proiecta quae sua purgat aqua.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>450</FONT><BR>Vulnera totque feras quot dicitur ille tulisse,<BR>&nbsp;&nbsp;&nbsp;&nbsp;&nbsp;Cuius ab inferiis culter abesse solet.<BR>Attonitusque seces, ut quos Cybeleia mater<BR>&nbsp;&nbsp;&nbsp;&nbsp;&nbsp;Incitat, ad Phrygios vilia membra modos;<BR>Deque viro fias nec femina nec vir, ut Attis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>455</FONT><BR>&nbsp;&nbsp;&nbsp;&nbsp;&nbsp;Et quatias molli tympana rauca manu.<BR>Inque pecus subito Magnae vertare Parentis,<BR>&nbsp;&nbsp;&nbsp;&nbsp;&nbsp;Victor ut est celeri victaque versa pede.<BR>Solaque Limone poenam ne senserit illam,<BR>&nbsp;&nbsp;&nbsp;&nbsp;&nbsp;Et tua dente fero viscera carpat equus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>460</FONT><BR>Aut, ut Cassandreus domino non mitior illo,<BR>&nbsp;&nbsp;&nbsp;&nbsp;&nbsp;Saucius ingesta contumuleris humo.<BR>Aut ut Abantiades, aut ut Cycneius heros,<BR>&nbsp;&nbsp;&nbsp;&nbsp;&nbsp;Clausus in aequoreas praecipiteris aquas.<BR>Victima vel Phoebo sacras macteris ad aras,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>465</FONT><BR>&nbsp;&nbsp;&nbsp;&nbsp;&nbsp;Quam tulit a saevo Theudotus hoste necem.<BR>Aut te devoveat certis Abdera diebus,<BR>&nbsp;&nbsp;&nbsp;&nbsp;&nbsp;Saxaque devotum grandine plura petant.<BR>Aut Iovis infesti telo feriare trisulco,<BR>&nbsp;&nbsp;&nbsp;&nbsp;&nbsp;Ut satus Hipponoo, Dexitheaeque pater,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>470</FONT><BR>Ut soror Autonoes, ut cui matertera Maia,<BR>&nbsp;&nbsp;&nbsp;&nbsp;&nbsp;Ut temere optatos qui male rexit equos;<BR>Ut ferus Aeolides, ut sanguine natus eodem,<BR>&nbsp;&nbsp;&nbsp;&nbsp;&nbsp;Quo genita est liquidis quae caret Arctos aquis,<BR>Ut Macelo rapidis icta est cum coniuge flammis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>475</FONT><BR>&nbsp;&nbsp;&nbsp;&nbsp;&nbsp;Sic, precor, aetherii vindicis igne cadas.<BR>Praedaque sis illis, quibus est Latonia Delos<BR>&nbsp;&nbsp;&nbsp;&nbsp;&nbsp;Ante diem rapto non adeunda Thaso:<BR>Quique verecundae speculantem labra Dianae,<BR>&nbsp;&nbsp;&nbsp;&nbsp;&nbsp;Quique Crotopiaden diripuere Linum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>480</FONT><BR>Neve venenato levius feriaris ab angue,<BR>&nbsp;&nbsp;&nbsp;&nbsp;&nbsp;Quam senis Oeagri Calliopesque nurus:<BR>Quam puer Hypsipyles, quam qui cava primus acuta<BR>&nbsp;&nbsp;&nbsp;&nbsp;&nbsp;Cuspide suspecti robora fixit equi.<BR>Neve gradus adeas Elpenore cautius altos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>485</FONT><BR>&nbsp;&nbsp;&nbsp;&nbsp;&nbsp;Vimque feras vini quo tulit ille modo.<BR>Tamque cadas domitus, quam quisquis ad arma vocantem<BR>&nbsp;&nbsp;&nbsp;&nbsp;&nbsp;Iuvit inhumanum Thiodamanta Dryops:<BR>Quam ferus ipse suo periit mactatus in antro<BR>&nbsp;&nbsp;&nbsp;&nbsp;&nbsp;Proditus inclusae Cacus ab ore bovis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>490</FONT><BR>Quam qui dona tulit Nesseo tincta veneno,<BR>&nbsp;&nbsp;&nbsp;&nbsp;&nbsp;Euboicasque suo sanguine tinxit aquas.<BR>Vel de praecipiti venias in Tartara saxo,<BR>&nbsp;&nbsp;&nbsp;&nbsp;&nbsp;Ut qui Socraticum de nece legit opus;<BR>Ut qui Theseae fallacia vela carinae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>495</FONT><BR>&nbsp;&nbsp;&nbsp;&nbsp;&nbsp;Vidit, ut Iliaca missus ab arce puer,<BR>Ut teneri nutrix, eadem matertera, Bacchi,<BR>&nbsp;&nbsp;&nbsp;&nbsp;&nbsp;Ut cui causa necis serra reperta fuit;<BR>Livida se scopulis ut virgo misit ab altis,<BR>&nbsp;&nbsp;&nbsp;&nbsp;&nbsp;Dixerat invicto quae mala verba deo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>500</FONT><BR>Feta tibi occurrat patrio popularis in arvo,<BR>&nbsp;&nbsp;&nbsp;&nbsp;&nbsp;Sitque Phalaeceae causa leaena necis.<BR>Quique Lycurgiden letavit, et arbore natum,<BR>&nbsp;&nbsp;&nbsp;&nbsp;&nbsp;Idmonaque audacem, te quoque rumpat aper.<BR>Isque vel exanimis faciat tibi vulnus, ut illi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>505</FONT><BR>&nbsp;&nbsp;&nbsp;&nbsp;&nbsp;Ora super fixi quem cecidere suis.<BR>Sive idem, simili pinus quem morte peremit,<BR>&nbsp;&nbsp;&nbsp;&nbsp;&nbsp;Phryx ac venator sis Berecyntiades.<BR>Si tua contigerit Minoas puppis harenas,<BR>&nbsp;&nbsp;&nbsp;&nbsp;&nbsp;Te Corcyraeum Cressia turba putet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2> 510</FONT><BR>Lapsuramque domum subeas, ut sanguis Aleuae,<BR>&nbsp;&nbsp;&nbsp;&nbsp;&nbsp;Stella Leoprepidae cum fuit aequa Iovis.<BR>Utque vel Evenus, torrenti flumine mersus<BR>&nbsp;&nbsp;&nbsp;&nbsp;&nbsp;Nomina des rapidae, vel Tiberinus, aquae.<BR>Astacidaeque modo decisa cadavere trunco,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>515</FONT><BR>&nbsp;&nbsp;&nbsp;&nbsp;&nbsp;Digna feris, hominis sit caput esca tuum,<BR>Quodque ferunt Brotean fecisse cupidine mortis,<BR>&nbsp;&nbsp;&nbsp;&nbsp;&nbsp;Des tua succensae membra cremanda pyrae.<BR>Inclususque necem cavea patiaris, ut ille<BR>&nbsp;&nbsp;&nbsp;&nbsp;&nbsp;Non profecturae conditor historiae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>520</FONT><BR>Utque repertori nocuit pugnacis iambi,<BR>&nbsp;&nbsp;&nbsp;&nbsp;&nbsp;Sic sit in exitium lingua proterva tuum.<BR>Utque parum stabili qui carmine laesit Athenin,<BR>&nbsp;&nbsp;&nbsp;&nbsp;&nbsp;Invisus pereas deficiente cibo.<BR>Utque lyrae vates fertur periisse severae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>525</FONT><BR>&nbsp;&nbsp;&nbsp;&nbsp;&nbsp;Causa sit exitii dextera laesa tui.<BR>Utque Agamemnonio vulnus dedit anguis Orestae,<BR>&nbsp;&nbsp;&nbsp;&nbsp;&nbsp;Tu quoque de morsu virus habente cadas.<BR>Sit tibi coniugii nox prima novissima vitae:<BR>&nbsp;&nbsp;&nbsp;&nbsp;&nbsp;Eupolis hoc periit et nova nupta modo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>530</FONT><BR>Utque coturnatum periisse Lycophrona narrant,<BR>&nbsp;&nbsp;&nbsp;&nbsp;&nbsp;Haereat in fibris fixa sagitta tuis.<BR>Aut lacer in silva manibus spargare tuorum,<BR>&nbsp;&nbsp;&nbsp;&nbsp;&nbsp;Sparsus ut est Thebis angue creatus avo.<BR>Perque feros montes tauro rapiente traharis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>535</FONT><BR>&nbsp;&nbsp;&nbsp;&nbsp;&nbsp;Ut tracta est coniunx imperiosa Lyci.<BR>Quodque suae passa est paelex invita sororis,<BR>&nbsp;&nbsp;&nbsp;&nbsp;&nbsp;Excidat ante pedes lingua resecta tuos.<BR>Conditor ut tardae, laesus cognomine, Myrrhae,<BR>&nbsp;&nbsp;&nbsp;&nbsp;&nbsp;Urbis in innumeris inveniare locis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>540</FONT><BR>Inque tuis opifex, vati quod fecit Achaeo,<BR>&nbsp;&nbsp;&nbsp;&nbsp;&nbsp;Noxia luminibus spicula condat apis.<BR>Fixus et in duris carparis viscera saxis,<BR>&nbsp;&nbsp;&nbsp;&nbsp;&nbsp;Ut cui Pyrrha sui filia fratris erat.<BR>Ut puer Harpagides referas exempla Thyestae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>545</FONT><BR>&nbsp;&nbsp;&nbsp;&nbsp;&nbsp;Inque tui caesus viscera patris eas.<BR>Trunca geras saevo mutilatis partibus ense,<BR>&nbsp;&nbsp;&nbsp;&nbsp;&nbsp;Qualia Mamertae membra fuisse ferunt.<BR>Utve Syracosio praestricta fauce poetae,<BR>&nbsp;&nbsp;&nbsp;&nbsp;&nbsp;Sic animae laqueo sit via clausa tuae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2> 550</FONT><BR>Nudave derepta pateant tua viscera pelle,<BR>&nbsp;&nbsp;&nbsp;&nbsp;&nbsp;Ut Phrygium cuius nomina flumen habet.<BR>Saxificae videas infelix ora Medusae,<BR>&nbsp;&nbsp;&nbsp;&nbsp;&nbsp;Cephenum multos quae dedit una neci.<BR>Potniadum morsus subeas, ut Glaucus, equarum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>555</FONT><BR>&nbsp;&nbsp;&nbsp;&nbsp;&nbsp;Inque maris salias, Glaucus ut alter, aquas.<BR>Utque duobus idem dictis modo nomen habenti,<BR>&nbsp;&nbsp;&nbsp;&nbsp;&nbsp;Praefocent animae Cnosia mella viam.<BR>Sollicitoque bibas, Anyti doctissimus olim<BR>&nbsp;&nbsp;&nbsp;&nbsp;&nbsp;Imperturbato quod bibit ore reus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>560</FONT><BR>Nec tibi, siquid amas, felicius Haemone cedat:<BR>&nbsp;&nbsp;&nbsp;&nbsp;&nbsp;Utque sua Macareus, sic potiare tua.<BR>Vel videas quod, iam cum flammae cuncta tenerent,<BR>&nbsp;&nbsp;&nbsp;&nbsp;&nbsp;Hectoreus patria vidit ab arce puer.<BR>Sanguine probra luas, ut avo genitore creatus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>565</FONT><BR>&nbsp;&nbsp;&nbsp;&nbsp;&nbsp;Per facinus soror est cui sua facta parens.<BR>Ossibus inque tuis teli genus haereat illud,<BR>&nbsp;&nbsp;&nbsp;&nbsp;&nbsp;Traditur Icarii quo cecidisse gener.<BR>Utque loquax in equo est elisum guttur acerno,<BR>&nbsp;&nbsp;&nbsp;&nbsp;&nbsp;Sic tibi claudatur pollice vocis iter.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2> 570</FONT><BR>Aut ut Anaxarchus pila minuaris in alta,<BR>&nbsp;&nbsp;&nbsp;&nbsp;&nbsp;Ictaque pro solitis frugibus ossa sonent.<BR>Utque patrem Psamathes, condat te Phoebus in ima<BR>&nbsp;&nbsp;&nbsp;&nbsp;&nbsp;Tartara, quod natae fecerat ille suae.<BR>Inque tuos ea pestis eat, quam dextra Coroebi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>575</FONT><BR>&nbsp;&nbsp;&nbsp;&nbsp;&nbsp;Vicit, opem miseris Argolisinque tulit.<BR>Utque nepos Aethrae, Veneris moriturus ob iram,<BR>&nbsp;&nbsp;&nbsp;&nbsp;&nbsp;Exul ab attonitis excutiaris equis.<BR>Propter opes magnas ut perdidit hospes alumnum,<BR>&nbsp;&nbsp;&nbsp;&nbsp;&nbsp;Perdat ob exiguas te tuus hospes opes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>580</FONT><BR>Utque ferunt caesos sex cum Damasicthone fratres,<BR>&nbsp;&nbsp;&nbsp;&nbsp;&nbsp;Intereat tecum sic genus omne tuum.<BR>Addidit ut fidicen miseris sua funera natis,<BR>&nbsp;&nbsp;&nbsp;&nbsp;&nbsp;Sic tibi sint vitae taedia iusta tuae.<BR>Utve soror Pelopis, saxo dureris oborto,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>585</FONT><BR>&nbsp;&nbsp;&nbsp;&nbsp;&nbsp;Ut laesus lingua Battus ab ipse sua.<BR>Aera si misso vacuum iaculabere disco,<BR>&nbsp;&nbsp;&nbsp;&nbsp;&nbsp;Quo puer Oebalides, ictus ab orbe cadas.<BR>Siqua per alternos pulsabitur unda lacertos,<BR>&nbsp;&nbsp;&nbsp;&nbsp;&nbsp;Omnis Abydena sit tibi peior aqua.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2> 590</FONT><BR>Comicus ut liquidis periit, dum nabat, in undis,<BR>&nbsp;&nbsp;&nbsp;&nbsp;&nbsp;Et tua sic Stygius strangulet ora liquor.<BR>Aut ubi ventosum superaris naufragus aequor,<BR>&nbsp;&nbsp;&nbsp;&nbsp;&nbsp;Contacta pereas, ut Palinurus, humo.<BR>Utque coturnatum vatem tutela Dianae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>595</FONT><BR>&nbsp;&nbsp;&nbsp;&nbsp;&nbsp;Dilaniet vigilum te quoque turba canum.<BR>Aut ut Trinacrius salias super ora gigantis,<BR>&nbsp;&nbsp;&nbsp;&nbsp;&nbsp;Plurima qua flammas Sicanis Aetna vomit.<BR>Diripiantque tuos insanis unguibus artus<BR>&nbsp;&nbsp;&nbsp;&nbsp;&nbsp;Strymoniae matres, Orpheos esse ratae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>600</FONT><BR>Natus ut Althaeae flammis absentibus arsit,<BR>&nbsp;&nbsp;&nbsp;&nbsp;&nbsp;Sic tuus ardescat stipitis igne rogus.<BR>Ut nova Phasiaca comprensa est nupta corona,<BR>&nbsp;&nbsp;&nbsp;&nbsp;&nbsp;Utque pater nuptae, cumque parente domus;<BR>Ut cruor Herculeos abiit diffusus in artus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>605</FONT><BR>&nbsp;&nbsp;&nbsp;&nbsp;&nbsp;Corpora pestiferum sic tua virus edat.<BR>Qua sua Penteliden proles est ulta Lycurgum,<BR>&nbsp;&nbsp;&nbsp;&nbsp;&nbsp;Haec maneat teli te quoque plaga novi.<BR>Utque Milo robur diducere fissile temptes,<BR>&nbsp;&nbsp;&nbsp;&nbsp;&nbsp;Nec possis captas inde referre manus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>610</FONT><BR>Muneribusque tuis laedaris, ut Icarus, in quem<BR>&nbsp;&nbsp;&nbsp;&nbsp;&nbsp;Intulit armatas ebria turba manus.<BR>Quodque dolore necis patriae pia filia fecit,<BR>&nbsp;&nbsp;&nbsp;&nbsp;&nbsp;Vincula per laquei fac tibi guttur eat.<BR>Obstructoque famem patiaris limine tecti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>615</FONT><BR>&nbsp;&nbsp;&nbsp;&nbsp;&nbsp;Ut legem poenae cui dedit ipsa parens.<BR>Illius exemplo violes simulacra Minervae,<BR>&nbsp;&nbsp;&nbsp;&nbsp;&nbsp;Aulidis a portu qui leve vertit iter.<BR>Naupliadaeve modo poenas pro crimine falso<BR>&nbsp;&nbsp;&nbsp;&nbsp;&nbsp;Morte luas, nec te non meruisse iuvet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>620</FONT><BR>Aethalon ut vita spoliavit Isindius hospes,<BR>&nbsp;&nbsp;&nbsp;&nbsp;&nbsp;Quem memor a sacris nunc quoque pellit Ion:<BR>Utque Melanthea tenebris a caede latentem<BR>&nbsp;&nbsp;&nbsp;&nbsp;&nbsp;Prodidit officio luminis ipsa parens:<BR>Sic tua coniectis fodiantur viscera telis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>625</FONT><BR>&nbsp;&nbsp;&nbsp;&nbsp;&nbsp;Sic precor auxiliis impediare tuis.<BR>Qualis equos pacto, quos fortis agebat Achilles,<BR>&nbsp;&nbsp;&nbsp;&nbsp;&nbsp;Acta Phrygi timido, nox tibi talis eat.<BR>Nec tu quam Rhesus somno meliore quiescas,<BR>&nbsp;&nbsp;&nbsp;&nbsp;&nbsp;Quam comites Rhesi tum necis, ante viae;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>630</FONT><BR>Quam quos cum Rutulo morti Ramnete dederunt<BR>&nbsp;&nbsp;&nbsp;&nbsp;&nbsp;Impiger Hyrtacides Hyrtacidaeque comes.<BR>Cliniadaeve modo circumdatus ignibus atris<BR>&nbsp;&nbsp;&nbsp;&nbsp;&nbsp;Membra feras Stygiae semicremata neci.<BR>Utque Remo muros auso transire recentes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>635</FONT><BR>&nbsp;&nbsp;&nbsp;&nbsp;&nbsp;Noxia sint capiti rustica tela tuo.<BR>Denique Sarmaticas inter Geticasque sagittas<BR>&nbsp;&nbsp;&nbsp;&nbsp;&nbsp;His precor ut vivas et moriare locis.<BR>Haec tibi tantisper subito sint missa libello,<BR>&nbsp;&nbsp;&nbsp;&nbsp;&nbsp;Inmemores ne nos esse querare tui.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT size=2>640</FONT><BR>Pauca quidem, fateor: sed di dent plura rogatis,<BR>&nbsp;&nbsp;&nbsp;&nbsp;&nbsp;Multiplicentque suo vota favore mea.<BR>Postmodo plura leges et nomen habentia verum,<BR>&nbsp;&nbsp;&nbsp;&nbsp;&nbsp;Et pede quo debent acria bella geri.
</P>

<div class="footer">
	<p>
		<a href="/ovid.html">Ovid</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>

</BODY>
</HTML>