<HTML><HEAD><TITLE>Vulgate: Numbers</TITLE>
<META HTTP-EQUIV="Content-Type" CONTENT="text/html; CHARSET=iso-8859-1">
<LINK REL="SHORTCUT ICON" HREF="http://www.thelatinlibrary.com/icon.ico">
</HEAD>
<BODY BACKGROUND="/white.jpg" BGCOLOR="#FFFFFF">
<BASEFONT SIZE=4>
<BR>
<FONT COLOR="#7A0704" SIZE="5"><CENTER>NUMERI</CENTER></FONT></font>
<P><HR><CENTER>
	<FONT SIZE="3"><A HREF=#1>1</A>	<A HREF=#2>2</A>	<A HREF=#3>3</A>	<A HREF=#4>4</A>	<A HREF=#5>5</A>	<A HREF=#6>6</A>	<A HREF=#7>7</A>	<A HREF=#8>8</A>	<A HREF=#9>9</A>	<A HREF=#10>10</A>	<A HREF=#11>11</A>	<A HREF=#12>12</A>	<A HREF=#13>13</A>	<A HREF=#14>14</A>	<A HREF=#15>15</A>	<A HREF=#16>16</A>	<A HREF=#17>17</A>	<A HREF=#18>18</A>	<A HREF=#19>19</A>	<A HREF=#20>20</A>	<A HREF=#21>21</A>	<A HREF=#22>22</A>	<A HREF=#23>23</A>	<A HREF=#24>24</A>	<A HREF=#25>25</A>	<A HREF=#26>26</A>	<A HREF=#27>27</A>	<A HREF=#28>28</A>	<A HREF=#29>29</A>	<A HREF=#30>30</A>	<A HREF=#31>31</A>	<A HREF=#32>32</A>	<A HREF=#33>33</A>	<A HREF=#34>34</A>	<A HREF=#35>35</A>	<A HREF=#36>36</A>	</FONT></CENTER><HR><FONT SIZE=4>
<P><A NAME="1"></A><B>CAPUT 1</B><P>
<FONT size=2>1</FONT>&nbsp;&nbsp;locutusque est Dominus ad Mosen in deserto Sinai in tabernaculo foederis prima die mensis secundi anno altero egressionis eorum ex Aegypto dicens 
<BR><FONT size=2>2</FONT>&nbsp;&nbsp;tollite summam universae congregationis filiorum Israhel per cognationes et domos suas et nomina singulorum quicquid sexus est masculini 
<BR><FONT size=2>3</FONT>&nbsp;&nbsp;a vicesimo anno et supra omnium virorum fortium ex Israhel et numerabitis eos per turmas suas tu et Aaron 
<BR><FONT size=2>4</FONT>&nbsp;&nbsp;eruntque vobiscum principes tribuum ac domorum in cognationibus suis 
<BR><FONT size=2>5</FONT>&nbsp;&nbsp;quorum ista sunt nomina de Ruben Elisur filius Sedeur 
<BR><FONT size=2>6</FONT>&nbsp;&nbsp;de Symeon Salamihel filius Surisaddai 
<BR><FONT size=2>7</FONT>&nbsp;&nbsp;de Iuda Naasson filius Aminadab 
<BR><FONT size=2>8</FONT>&nbsp;&nbsp;de Isachar Nathanahel filius Suar 
<BR><FONT size=2>9</FONT>&nbsp;&nbsp;de Zabulon Heliab filius Helon 
<BR><FONT size=2>10</FONT>&nbsp;&nbsp;filiorum autem Ioseph de Ephraim Helisama filius Ammiud de Manasse Gamalihel filius Phadassur 
<BR><FONT size=2>11</FONT>&nbsp;&nbsp;de Beniamin Abidan filius Gedeonis 
<BR><FONT size=2>12</FONT>&nbsp;&nbsp;de Dan Ahiezer filius Amisaddai 
<BR><FONT size=2>13</FONT>&nbsp;&nbsp;de Aser Phegihel filius Ochran 
<BR><FONT size=2>14</FONT>&nbsp;&nbsp;de Gad Heliasaph filius Duhel 
<BR><FONT size=2>15</FONT>&nbsp;&nbsp;de Nepthali Ahira filius Henan 
<BR><FONT size=2>16</FONT>&nbsp;&nbsp;hii nobilissimi principes multitudinis per tribus et cognationes suas et capita exercitus Israhel 
<BR><FONT size=2>17</FONT>&nbsp;&nbsp;quos tulerunt Moses et Aaron cum omni vulgi multitudine 
<BR><FONT size=2>18</FONT>&nbsp;&nbsp;et congregaverunt primo die mensis secundi recensentes eos per cognationes et domos ac familias et capita et nomina singulorum a vicesimo anno et supra 
<BR><FONT size=2>19</FONT>&nbsp;&nbsp;sicut praeceperat Dominus Mosi numeratique sunt in deserto Sinai 
<BR><FONT size=2>20</FONT>&nbsp;&nbsp;de Ruben primogenito Israhelis per generationes et familias ac domos suas et nomina capitum singulorum omne quod sexus est masculini a vicesimo anno et supra procedentium ad bellum 
<BR><FONT size=2>21</FONT>&nbsp;&nbsp;quadraginta sex milia quingenti 
<BR><FONT size=2>22</FONT>&nbsp;&nbsp;de filiis Symeon per generationes et familias ac domos cognationum suarum recensiti sunt per nomina et capita singulorum omne quod sexus est masculini a vicesimo anno et supra procedentium ad bellum 
<BR><FONT size=2>23</FONT>&nbsp;&nbsp;quinquaginta novem milia trecenti 
<BR><FONT size=2>24</FONT>&nbsp;&nbsp;de filiis Gad per generationes et familias ac domos cognationum suarum recensiti sunt per nomina singulorum a viginti annis et supra omnes qui ad bella procederent 
<BR><FONT size=2>25</FONT>&nbsp;&nbsp;quadraginta quinque milia sescenti quinquaginta 
<BR><FONT size=2>26</FONT>&nbsp;&nbsp;de filiis Iuda per generationes et familias ac domos cognationum suarum per nomina singulorum a vicesimo anno et supra omnes qui poterant ad bella procedere 
<BR><FONT size=2>27</FONT>&nbsp;&nbsp;recensiti sunt septuaginta quattuor milia sescenti 
<BR><FONT size=2>28</FONT>&nbsp;&nbsp;de filiis Isachar per generationes et familias ac domos cognationum suarum per nomina singulorum a vicesimo anno et supra omnes qui ad bella procederent 
<BR><FONT size=2>29</FONT>&nbsp;&nbsp;recensiti sunt quinquaginta quattuor milia quadringenti 
<BR><FONT size=2>30</FONT>&nbsp;&nbsp;de filiis Zabulon per generationes et familias ac domos cognationum suarum recensiti sunt per nomina singulorum a vicesimo anno et supra omnes qui poterant ad bella procedere 
<BR><FONT size=2>31</FONT>&nbsp;&nbsp;quinquaginta septem milia quadringenti 
<BR><FONT size=2>32</FONT>&nbsp;&nbsp;de filiis Ioseph filiorum Ephraim per generationes et familias ac domos cognationum suarum recensiti sunt per nomina singulorum a vicesimo anno et supra omnes qui poterant ad bella procedere 
<BR><FONT size=2>33</FONT>&nbsp;&nbsp;quadraginta milia quingenti 
<BR><FONT size=2>34</FONT>&nbsp;&nbsp;porro filiorum Manasse per generationes et familias ac domos cognationum suarum recensiti sunt per nomina singulorum a viginti annis et supra omnes qui poterant ad bella procedere 
<BR><FONT size=2>35</FONT>&nbsp;&nbsp;triginta duo milia ducenti 
<BR><FONT size=2>36</FONT>&nbsp;&nbsp;de filiis Beniamin per generationes et familias ac domos cognationum suarum recensiti sunt nominibus singulorum a vicesimo anno et supra omnes qui poterant ad bella procedere 
<BR><FONT size=2>37</FONT>&nbsp;&nbsp;triginta quinque milia quadringenti 
<BR><FONT size=2>38</FONT>&nbsp;&nbsp;de filiis Dan per generationes et familias ac domos cognationum suarum recensiti sunt nominibus singulorum a vicesimo anno et supra omnes qui poterant ad bella procedere 
<BR><FONT size=2>39</FONT>&nbsp;&nbsp;sexaginta duo milia septingenti 
<BR><FONT size=2>40</FONT>&nbsp;&nbsp;de filiis Aser per generationes et familias ac domos cognationum suarum recensiti sunt per nomina singulorum a vicesimo anno et supra omnes qui poterant ad bella procedere 
<BR><FONT size=2>41</FONT>&nbsp;&nbsp;quadraginta milia et mille quingenti 
<BR><FONT size=2>42</FONT>&nbsp;&nbsp;de filiis Nepthali per generationes et familias ac domos cognationum suarum recensiti sunt nominibus singulorum a vicesimo anno et supra omnes qui poterant ad bella procedere 
<BR><FONT size=2>43</FONT>&nbsp;&nbsp;quinquaginta tria milia quadringenti 
<BR><FONT size=2>44</FONT>&nbsp;&nbsp;hii sunt quos numeraverunt Moses et Aaron et duodecim principes Israhel singulos per domos cognationum suarum 
<BR><FONT size=2>45</FONT>&nbsp;&nbsp;fueruntque omnes filiorum Israhel per domos et familias suas a vicesimo anno et supra qui poterant ad bella procedere 
<BR><FONT size=2>46</FONT>&nbsp;&nbsp;sescenta tria milia virorum quingenti quinquaginta 
<BR><FONT size=2>47</FONT>&nbsp;&nbsp;Levitae autem in tribu familiarum suarum non sunt numerati cum eis 
<BR><FONT size=2>48</FONT>&nbsp;&nbsp;locutusque est Dominus ad Mosen dicens 
<BR><FONT size=2>49</FONT>&nbsp;&nbsp;tribum Levi noli numerare neque ponas summam eorum cum filiis Israhel 
<BR><FONT size=2>50</FONT>&nbsp;&nbsp;sed constitue eos super tabernaculum testimonii cuncta vasa eius et quicquid ad caerimonias pertinet ipsi portabunt tabernaculum et omnia utensilia eius et erunt in ministerio ac per gyrum tabernaculi metabuntur 
<BR><FONT size=2>51</FONT>&nbsp;&nbsp;cum proficiscendum fuerit deponent Levitae tabernaculum cum castra metanda erigent quisquis externorum accesserit occidetur 
<BR><FONT size=2>52</FONT>&nbsp;&nbsp;metabuntur autem castra filii Israhel unusquisque per turmas et cuneos atque exercitum suum 
<BR><FONT size=2>53</FONT>&nbsp;&nbsp;porro Levitae per gyrum tabernaculi figent tentoria ne fiat indignatio super multitudinem filiorum Israhel et excubabunt in custodiis tabernaculi testimonii 
<BR><FONT size=2>54</FONT>&nbsp;&nbsp;fecerunt ergo filii Israhel iuxta omnia quae praeceperat Dominus Mosi 
<P><HR>
<P><A NAME="2"></A><B>CAPUT 2</B><P>
<FONT size=2>1</FONT>&nbsp;&nbsp;locutusque est Dominus ad Mosen et Aaron dicens 
<BR><FONT size=2>2</FONT>&nbsp;&nbsp;singuli per turmas signa atque vexilla et domos cognationum suarum castrametabuntur filiorum Israhel per gyrum tabernaculi foederis 
<BR><FONT size=2>3</FONT>&nbsp;&nbsp;ad orientem Iudas figet tentoria per turmas exercitus sui eritque princeps filiorum eius Naasson filius Aminadab 
<BR><FONT size=2>4</FONT>&nbsp;&nbsp;et omnis de stirpe eius summa pugnantium septuaginta quattuor milia sescentorum 
<BR><FONT size=2>5</FONT>&nbsp;&nbsp;iuxta eum castrametati sunt de tribu Isachar quorum princeps fuit Nathanahel filius Suar 
<BR><FONT size=2>6</FONT>&nbsp;&nbsp;et omnis numerus pugnatorum eius quinquaginta quattuor milia quadringenti 
<BR><FONT size=2>7</FONT>&nbsp;&nbsp;in tribu Zabulon princeps fuit Heliab filius Helon 
<BR><FONT size=2>8</FONT>&nbsp;&nbsp;omnis de stirpe eius exercitus pugnatorum quinquaginta septem milia quadringenti 
<BR><FONT size=2>9</FONT>&nbsp;&nbsp;universi qui in castris Iudae adnumerati sunt fuerunt centum octoginta sex milia quadringenti et per turmas suas primi egredientur 
<BR><FONT size=2>10</FONT>&nbsp;&nbsp;in castris filiorum Ruben ad meridianam plagam erit princeps Elisur filius Sedeur 
<BR><FONT size=2>11</FONT>&nbsp;&nbsp;et cunctus exercitus pugnatorum eius qui numerati sunt quadraginta sex milia quingenti 
<BR><FONT size=2>12</FONT>&nbsp;&nbsp;iuxta eum castrametati sunt de tribu Symeon quorum princeps fuit Salamihel filius Surisaddai 
<BR><FONT size=2>13</FONT>&nbsp;&nbsp;et cunctus exercitus pugnatorum eius qui numerati sunt quinquaginta novem milia trecenti 
<BR><FONT size=2>14</FONT>&nbsp;&nbsp;in tribu Gad princeps fuit Heliasaph filius Duhel 
<BR><FONT size=2>15</FONT>&nbsp;&nbsp;et cunctus exercitus pugnatorum eius qui numerati sunt quadraginta quinque milia sescenti quinquaginta 
<BR><FONT size=2>16</FONT>&nbsp;&nbsp;omnes qui recensiti sunt in castris Ruben centum quinquaginta milia et mille quadringenti quinquaginta per turmas suas in secundo loco proficiscentur 
<BR><FONT size=2>17</FONT>&nbsp;&nbsp;levabitur autem tabernaculum testimonii per officia Levitarum et turmas eorum quomodo erigetur ita et deponetur singuli per loca et ordines suos proficiscentur 
<BR><FONT size=2>18</FONT>&nbsp;&nbsp;ad occidentalem plagam erunt castra filiorum Ephraim quorum princeps fuit Helisama filius Ammiud 
<BR><FONT size=2>19</FONT>&nbsp;&nbsp;cunctus exercitus pugnatorum eius qui numerati sunt quadraginta milia quingenti 
<BR><FONT size=2>20</FONT>&nbsp;&nbsp;et cum eis tribus filiorum Manasse quorum princeps fuit Gamalihel filius Phadassur 
<BR><FONT size=2>21</FONT>&nbsp;&nbsp;cunctus exercitus pugnatorum eius qui numerati sunt triginta duo milia ducenti 
<BR><FONT size=2>22</FONT>&nbsp;&nbsp;in tribu filiorum Beniamin princeps fuit Abidan filius Gedeonis 
<BR><FONT size=2>23</FONT>&nbsp;&nbsp;et cunctus exercitus pugnatorum eius qui recensiti sunt triginta quinque milia quadringenti 
<BR><FONT size=2>24</FONT>&nbsp;&nbsp;omnes qui numerati sunt in castris Ephraim centum octo milia centum per turmas suas tertii proficiscentur 
<BR><FONT size=2>25</FONT>&nbsp;&nbsp;ad aquilonis partem castrametati sunt filii Dan quorum princeps fuit Ahiezer filius Amisaddai 
<BR><FONT size=2>26</FONT>&nbsp;&nbsp;cunctus exercitus pugnatorum eius qui numerati sunt sexaginta duo milia septingenti 
<BR><FONT size=2>27</FONT>&nbsp;&nbsp;iuxta eum fixere tentoria de tribu Aser quorum princeps fuit Phegihel filius Ochran 
<BR><FONT size=2>28</FONT>&nbsp;&nbsp;cunctus exercitus pugnatorum eius qui numerati sunt quadraginta milia et mille quingenti 
<BR><FONT size=2>29</FONT>&nbsp;&nbsp;de tribu filiorum Nepthalim princeps fuit Ahira filius Henan 
<BR><FONT size=2>30</FONT>&nbsp;&nbsp;cunctus exercitus pugnatorum eius quinquaginta tria milia quadringenti 
<BR><FONT size=2>31</FONT>&nbsp;&nbsp;omnes qui numerati sunt in castris Dan fuerunt centum quinquaginta septem milia sescenti et novissimi proficiscentur 
<BR><FONT size=2>32</FONT>&nbsp;&nbsp;hic numerus filiorum Israhel per domos cognationum suarum et turmas divisi exercitus sescenta tria milia quingenti quinquaginta 
<BR><FONT size=2>33</FONT>&nbsp;&nbsp;Levitae autem non sunt numerati inter filios Israhel sic enim praecepit Dominus Mosi 
<BR><FONT size=2>34</FONT>&nbsp;&nbsp;feceruntque filii Israhel iuxta omnia quae mandaverat Dominus castrametati sunt per turmas suas et profecti per familias ac domos patrum suorum 
<P><HR>
<P><A NAME="3"></A><B>CAPUT 3</B><P>
<FONT size=2>1</FONT>&nbsp;&nbsp;haec sunt generationes Aaron et Mosi in die qua locutus est Dominus ad Mosen in monte Sinai 
<BR><FONT size=2>2</FONT>&nbsp;&nbsp;et haec nomina filiorum Aaron primogenitus eius Nadab dein Abiu et Eleazar et Ithamar 
<BR><FONT size=2>3</FONT>&nbsp;&nbsp;haec nomina filiorum Aaron sacerdotum qui uncti sunt et quorum repletae et consecratae manus ut sacerdotio fungerentur 
<BR><FONT size=2>4</FONT>&nbsp;&nbsp;mortui sunt Nadab et Abiu cum offerrent ignem alienum in conspectu Domini in deserto Sinai absque liberis functique sunt sacerdotio Eleazar et Ithamar coram Aaron patre suo 
<BR><FONT size=2>5</FONT>&nbsp;&nbsp;locutus est Dominus ad Mosen dicens 
<BR><FONT size=2>6</FONT>&nbsp;&nbsp;adplica tribum Levi et fac stare in conspectu Aaron sacerdotis ut ministrent ei et excubent 
<BR><FONT size=2>7</FONT>&nbsp;&nbsp;et observent quicquid ad cultum pertinet multitudinis coram tabernaculo testimonii 
<BR><FONT size=2>8</FONT>&nbsp;&nbsp;et custodiant vasa tabernaculi servientes in ministerio eius 
<BR><FONT size=2>9</FONT>&nbsp;&nbsp;dabisque dono Levitas 
<BR><FONT size=2>10</FONT>&nbsp;&nbsp;Aaron et filiis eius quibus traditi sunt a filiis Israhel Aaron autem et filios eius constitues super cultum sacerdotii externus qui ad ministrandum accesserit morietur 
<BR><FONT size=2>11</FONT>&nbsp;&nbsp;locutusque est Dominus ad Mosen dicens 
<BR><FONT size=2>12</FONT>&nbsp;&nbsp;ego tuli Levitas a filiis Israhel pro omni primogenito qui aperit vulvam in filiis Israhel eruntque Levitae mei 
<BR><FONT size=2>13</FONT>&nbsp;&nbsp;meum est enim omne primogenitum ex quo percussi primogenitos in terra Aegypti sanctificavi mihi quicquid primum nascitur in Israhel ab homine usque ad pecus mei sunt ego Dominus 
<BR><FONT size=2>14</FONT>&nbsp;&nbsp;locutus est Dominus ad Mosen in deserto Sinai dicens 
<BR><FONT size=2>15</FONT>&nbsp;&nbsp;numera filios Levi per domos patrum suorum et familias omnem masculum ab uno mense et supra 
<BR><FONT size=2>16</FONT>&nbsp;&nbsp;numeravit Moses ut praeceperat Dominus 
<BR><FONT size=2>17</FONT>&nbsp;&nbsp;et inventi sunt filii Levi per nomina sua Gerson et Caath et Merari 
<BR><FONT size=2>18</FONT>&nbsp;&nbsp;filii Gerson Lebni et Semei 
<BR><FONT size=2>19</FONT>&nbsp;&nbsp;filii Caath Amram et Iessaar Hebron et Ozihel 
<BR><FONT size=2>20</FONT>&nbsp;&nbsp;filii Merari Mooli et Musi 
<BR><FONT size=2>21</FONT>&nbsp;&nbsp;de Gerson fuere familiae duae lebnitica et semeitica 
<BR><FONT size=2>22</FONT>&nbsp;&nbsp;quarum numeratus est populus sexus masculini ab uno mense et supra septem milia quingentorum 
<BR><FONT size=2>23</FONT>&nbsp;&nbsp;hii post tabernaculum metabuntur ad occidentem 
<BR><FONT size=2>24</FONT>&nbsp;&nbsp;sub principe Eliasaph filio Lahel 
<BR><FONT size=2>25</FONT>&nbsp;&nbsp;et habebunt excubias in tabernaculo foederis 
<BR><FONT size=2>26</FONT>&nbsp;&nbsp;ipsum tabernaculum et operimentum eius tentorium quod trahitur ante fores tecti foederis et cortinas atrii tentorium quoque quod adpenditur in introitu atrii tabernaculi et quicquid ad ritum altaris pertinet funes tabernaculi et omnia utensilia eius 
<BR><FONT size=2>27</FONT>&nbsp;&nbsp;cognatio Caath habebit populos Amramitas et Iessaaritas et Hebronitas et Ozihelitas hae sunt familiae Caathitarum recensitae per nomina sua 
<BR><FONT size=2>28</FONT>&nbsp;&nbsp;omnes generis masculini ab uno mense et supra octo milia sescenti habebunt excubias sanctuarii 
<BR><FONT size=2>29</FONT>&nbsp;&nbsp;et castrametabuntur ad meridianam plagam 
<BR><FONT size=2>30</FONT>&nbsp;&nbsp;princepsque eorum erit Elisaphan filius Ozihel 
<BR><FONT size=2>31</FONT>&nbsp;&nbsp;et custodient arcam mensamque et candelabrum altaria et vasa sanctuarii in quibus ministratur et velum cunctamque huiuscemodi supellectilem 
<BR><FONT size=2>32</FONT>&nbsp;&nbsp;princeps autem principum Levitarum Eleazar filius Aaron sacerdotis erit super excubitores custodiae sanctuarii 
<BR><FONT size=2>33</FONT>&nbsp;&nbsp;at vero de Merari erunt populi Moolitae et Musitae recensiti per nomina sua 
<BR><FONT size=2>34</FONT>&nbsp;&nbsp;omnes generis masculini ab uno mense et supra sex milia ducenti 
<BR><FONT size=2>35</FONT>&nbsp;&nbsp;princeps eorum Surihel filius Abiahihel in plaga septentrionali castrametabuntur 
<BR><FONT size=2>36</FONT>&nbsp;&nbsp;erunt sub custodia eorum tabulae tabernaculi et vectes et columnae ac bases earum et omnia quae ad cultum huiuscemodi pertinent 
<BR><FONT size=2>37</FONT>&nbsp;&nbsp;columnaeque atrii per circuitum cum basibus suis et paxilli cum funibus 
<BR><FONT size=2>38</FONT>&nbsp;&nbsp;castrametabuntur ante tabernaculum foederis id est ad orientalem plagam Moses et Aaron cum filiis suis habentes custodiam sanctuarii in medio filiorum Israhel quisquis alienus accesserit morietur 
<BR><FONT size=2>39</FONT>&nbsp;&nbsp;omnes Levitae quos numeraverunt Moses et Aaron iuxta praeceptum Domini per familias suas in genere masculino a mense uno et supra fuerunt viginti duo milia 
<BR><FONT size=2>40</FONT>&nbsp;&nbsp;et ait Dominus ad Mosen numera primogenitos sexus masculini de filiis Israhel a mense uno et supra et habebis summam eorum 
<BR><FONT size=2>41</FONT>&nbsp;&nbsp;tollesque Levitas mihi pro omni primogenito filiorum Israhel ego sum Dominus et pecora eorum pro universis primogenitis pecoris filiorum Israhel 
<BR><FONT size=2>42</FONT>&nbsp;&nbsp;recensuit Moses sicut praeceperat Dominus primogenitos filiorum Israhel 
<BR><FONT size=2>43</FONT>&nbsp;&nbsp;et fuerunt masculi per nomina sua a mense uno et supra viginti duo milia ducenti septuaginta tres 
<BR><FONT size=2>44</FONT>&nbsp;&nbsp;locutusque est Dominus ad Mosen 
<BR><FONT size=2>45</FONT>&nbsp;&nbsp;tolle Levitas pro primogenitis filiorum Israhel et pecora Levitarum pro pecoribus eorum eruntque Levitae mei ego sum Dominus 
<BR><FONT size=2>46</FONT>&nbsp;&nbsp;in pretio autem ducentorum septuaginta trium qui excedunt numerum Levitarum de primogenitis filiorum Israhel 
<BR><FONT size=2>47</FONT>&nbsp;&nbsp;accipies quinque siclos per singula capita ad mensuram sanctuarii siclus habet obolos viginti 
<BR><FONT size=2>48</FONT>&nbsp;&nbsp;dabisque pecuniam Aaron et filiis eius pretium eorum qui supra sunt 
<BR><FONT size=2>49</FONT>&nbsp;&nbsp;tulit igitur Moses pecuniam eorum qui fuerant amplius et quos redemerant a Levitis 
<BR><FONT size=2>50</FONT>&nbsp;&nbsp;pro primogenitis filiorum Israhel mille trecentorum sexaginta quinque siclorum iuxta pondus sanctuarii 
<BR><FONT size=2>51</FONT>&nbsp;&nbsp;et dedit eam Aaroni et filiis eius iuxta verbum quod praeceperat sibi Dominus 
<P><HR>
<P><A NAME="4"></A><B>CAPUT 4</B><P>
<FONT size=2>1</FONT>&nbsp;&nbsp;locutusque est Dominus ad Mosen et Aaron dicens 
<BR><FONT size=2>2</FONT>&nbsp;&nbsp;tolle summam filiorum Caath de medio Levitarum per domos et familias suas 
<BR><FONT size=2>3</FONT>&nbsp;&nbsp;a tricesimo anno et supra usque ad quinquagesimum annum omnium qui ingrediuntur ut stent et ministrent in tabernaculo foederis 
<BR><FONT size=2>4</FONT>&nbsp;&nbsp;hic est cultus filiorum Caath tabernaculum foederis et sanctum sanctorum 
<BR><FONT size=2>5</FONT>&nbsp;&nbsp;ingredientur Aaron et filii eius quando movenda sunt castra et deponent velum quod pendet ante fores involventque eo arcam testimonii 
<BR><FONT size=2>6</FONT>&nbsp;&nbsp;et operient rursum velamine ianthinarum pellium extendentque desuper pallium totum hyacinthinum et inducent vectes 
<BR><FONT size=2>7</FONT>&nbsp;&nbsp;mensam quoque propositionis involvent hyacinthino pallio et ponent cum ea turibula et mortariola cyatos et crateras ad liba fundenda panes semper in ea erunt 
<BR><FONT size=2>8</FONT>&nbsp;&nbsp;extendentque desuper pallium coccineum quod rursum operient velamento ianthinarum pellium et inducent vectes 
<BR><FONT size=2>9</FONT>&nbsp;&nbsp;sument et pallium hyacinthinum quo operient candelabrum cum lucernis et forcipibus suis et emunctoriis et cunctis vasis olei quae ad concinnandas lucernas necessaria sunt 
<BR><FONT size=2>10</FONT>&nbsp;&nbsp;et super omnia ponent operimentum ianthinarum pellium et inducent vectes 
<BR><FONT size=2>11</FONT>&nbsp;&nbsp;nec non et altare aureum involvent hyacinthino vestimento et extendent desuper operimentum ianthinarum pellium inducentque vectes 
<BR><FONT size=2>12</FONT>&nbsp;&nbsp;omnia vasa quibus ministratur in sanctuario involvent hyacinthino pallio et extendent desuper operimentum ianthinarum pellium inducentque vectes 
<BR><FONT size=2>13</FONT>&nbsp;&nbsp;sed et altare mundabunt cinere et involvent illud purpureo vestimento 
<BR><FONT size=2>14</FONT>&nbsp;&nbsp;ponentque cum eo omnia vasa quibus in ministerio eius utuntur id est ignium receptacula fuscinulas ac tridentes uncinos et vatilla cuncta vasa altaris operient simul velamine ianthinarum pellium et inducent vectes 
<BR><FONT size=2>15</FONT>&nbsp;&nbsp;cumque involverint Aaron et filii eius sanctuarium et omnia vasa eius in commotione castrorum tunc intrabunt filii Caath ut portent involuta et non tangant vasa sanctuarii ne moriantur ista sunt onera filiorum Caath in tabernaculo foederis 
<BR><FONT size=2>16</FONT>&nbsp;&nbsp;super quos erit Eleazar filius Aaron sacerdotis ad cuius pertinet curam oleum ad concinnandas lucernas et conpositionis incensum et sacrificium quod semper offertur et oleum unctionis et quicquid ad cultum tabernaculi pertinet omniumque vasorum quae in sanctuario sunt 
<BR><FONT size=2>17</FONT>&nbsp;&nbsp;locutusque est Dominus ad Mosen et Aaron dicens 
<BR><FONT size=2>18</FONT>&nbsp;&nbsp;nolite perdere populum Caath de medio Levitarum 
<BR><FONT size=2>19</FONT>&nbsp;&nbsp;sed hoc facite eis ut vivant et non moriantur si tetigerint sancta sanctorum Aaron et filii eius intrabunt ipsique disponent opera singulorum et divident quid portare quis debeat 
<BR><FONT size=2>20</FONT>&nbsp;&nbsp;alii nulla curiositate videant quae sunt in sanctuario priusquam involvantur alioquin morientur 
<BR><FONT size=2>21</FONT>&nbsp;&nbsp;locutus est Dominus ad Mosen dicens 
<BR><FONT size=2>22</FONT>&nbsp;&nbsp;tolle summam etiam filiorum Gerson per domos ac familias et cognationes suas 
<BR><FONT size=2>23</FONT>&nbsp;&nbsp;a triginta annis et supra usque ad annos quinquaginta numera omnes qui ingrediuntur et ministrant in tabernaculo foederis 
<BR><FONT size=2>24</FONT>&nbsp;&nbsp;hoc est officium familiae Gersonitarum 
<BR><FONT size=2>25</FONT>&nbsp;&nbsp;ut portent cortinas tabernaculi et tectum foederis operimentum aliud et super omnia velamen ianthinum tentoriumque quod pendet in introitu foederis tabernaculi 
<BR><FONT size=2>26</FONT>&nbsp;&nbsp;cortinas atrii et velum in introitu quod est ante tabernaculum omnia quae ad altare pertinent funiculos et vasa ministerii 
<BR><FONT size=2>27</FONT>&nbsp;&nbsp;iubente Aaron et filiis eius portabunt filii Gerson et scient singuli cui debeant oneri mancipari 
<BR><FONT size=2>28</FONT>&nbsp;&nbsp;hic est cultus familiae Gersonitarum in tabernaculo foederis eruntque sub manu Ithamar filii Aaron sacerdotis 
<BR><FONT size=2>29</FONT>&nbsp;&nbsp;filios quoque Merari per familias et domos patrum suorum recensebis 
<BR><FONT size=2>30</FONT>&nbsp;&nbsp;a triginta annis et supra usque ad annos quinquaginta omnes qui ingrediuntur ad officium ministerii sui et cultum foederis testimonii 
<BR><FONT size=2>31</FONT>&nbsp;&nbsp;haec sunt onera eorum portabunt tabulas tabernaculi et vectes eius columnas et bases earum 
<BR><FONT size=2>32</FONT>&nbsp;&nbsp;columnas quoque atrii per circuitum cum basibus et paxillis et funibus suis omnia vasa et supellectilem ad numerum accipient sicque portabunt 
<BR><FONT size=2>33</FONT>&nbsp;&nbsp;hoc est officium familiae Meraritarum et ministerium in tabernaculo foederis eruntque sub manu Ithamar filii Aaron sacerdotis 
<BR><FONT size=2>34</FONT>&nbsp;&nbsp;recensuerunt igitur Moses et Aaron et principes synagogae filios Caath per cognationes et domos patrum suorum 
<BR><FONT size=2>35</FONT>&nbsp;&nbsp;a triginta annis et supra usque ad annum quinquagesimum omnes qui ingrediuntur ad ministerium tabernaculi foederis 
<BR><FONT size=2>36</FONT>&nbsp;&nbsp;et inventi sunt duo milia septingenti quinquaginta 
<BR><FONT size=2>37</FONT>&nbsp;&nbsp;hic est numerus populi Caath qui intrat tabernaculum foederis hos numeravit Moses et Aaron iuxta sermonem Domini per manum Mosi 
<BR><FONT size=2>38</FONT>&nbsp;&nbsp;numerati sunt et filii Gerson per cognationes et domos patrum suorum 
<BR><FONT size=2>39</FONT>&nbsp;&nbsp;a triginta annis et supra usque ad annum quinquagesimum omnes qui ingrediuntur ut ministrent in tabernaculo foederis 
<BR><FONT size=2>40</FONT>&nbsp;&nbsp;et inventi sunt duo milia sescenti triginta 
<BR><FONT size=2>41</FONT>&nbsp;&nbsp;hic est populus Gersonitarum quos numeraverunt Moses et Aaron iuxta verbum Domini 
<BR><FONT size=2>42</FONT>&nbsp;&nbsp;numerati sunt et filii Merari per cognationes et domos patrum suorum 
<BR><FONT size=2>43</FONT>&nbsp;&nbsp;a triginta annis et supra usque ad annum quinquagesimum omnes qui ingrediuntur ad explendos ritus tabernaculi foederis 
<BR><FONT size=2>44</FONT>&nbsp;&nbsp;et inventi sunt tria milia ducenti 
<BR><FONT size=2>45</FONT>&nbsp;&nbsp;hic est numerus filiorum Merari quos recensuerunt Moses et Aaron iuxta imperium Domini per manum Mosi 
<BR><FONT size=2>46</FONT>&nbsp;&nbsp;omnes qui recensiti sunt de Levitis et quos fecit ad nomen Moses et Aaron et principes Israhel per cognationes et domos patrum suorum 
<BR><FONT size=2>47</FONT>&nbsp;&nbsp;a triginta annis et supra usque ad annum quinquagesimum ingredientes ad ministerium tabernaculi et onera portanda 
<BR><FONT size=2>48</FONT>&nbsp;&nbsp;fuerunt simul octo milia quingenti octoginta 
<BR><FONT size=2>49</FONT>&nbsp;&nbsp;iuxta verbum Domini recensuit eos Moses unumquemque iuxta officium et onera sua sicut praeceperat ei Dominus 
<P><HR>
<P><A NAME="5"></A><B>CAPUT 5</B><P>
<FONT size=2>1</FONT>&nbsp;&nbsp;locutusque est Dominus ad Mosen dicens 
<BR><FONT size=2>2</FONT>&nbsp;&nbsp;praecipe filiis Israhel ut eiciant de castris omnem leprosum et qui semine fluit pollutusque est super mortuo 
<BR><FONT size=2>3</FONT>&nbsp;&nbsp;tam masculum quam feminam eicite de castris ne contaminent ea cum habitaverim vobiscum 
<BR><FONT size=2>4</FONT>&nbsp;&nbsp;feceruntque ita filii Israhel et eiecerunt eos extra castra sicut locutus erat Dominus Mosi 
<BR><FONT size=2>5</FONT>&nbsp;&nbsp;locutus est Dominus ad Mosen dicens 
<BR><FONT size=2>6</FONT>&nbsp;&nbsp;loquere ad filios Israhel vir sive mulier cum fecerint ex omnibus peccatis quae solent hominibus accidere et per neglegentiam transgressi fuerint mandatum Domini atque deliquerint 
<BR><FONT size=2>7</FONT>&nbsp;&nbsp;confitebuntur peccatum suum et reddent ipsum caput quintamque partem desuper ei in quem peccaverint 
<BR><FONT size=2>8</FONT>&nbsp;&nbsp;sin autem non fuerit qui recipiat dabunt Domino et erit sacerdotis excepto ariete qui offertur pro expiatione ut sit placabilis hostia 
<BR><FONT size=2>9</FONT>&nbsp;&nbsp;omnes quoque primitiae quas offerunt filii Israhel ad sacerdotem pertinent 
<BR><FONT size=2>10</FONT>&nbsp;&nbsp;et quicquid in sanctuarium offertur a singulis et traditur manibus sacerdotis ipsius erit 
<BR><FONT size=2>11</FONT>&nbsp;&nbsp;locutus est Dominus ad Mosen dicens 
<BR><FONT size=2>12</FONT>&nbsp;&nbsp;loquere ad filios Israhel et dices ad eos vir cuius uxor erraverit maritumque contemnens 
<BR><FONT size=2>13</FONT>&nbsp;&nbsp;dormierit cum altero viro et hoc maritus deprehendere non quiverit sed latet adulterium et testibus argui non potest quia non est inventa in stupro 
<BR><FONT size=2>14</FONT>&nbsp;&nbsp;si spiritus zelotypiae concitaverit virum contra uxorem suam quae vel polluta est vel falsa suspicione appetitur 
<BR><FONT size=2>15</FONT>&nbsp;&nbsp;adducet eam ad sacerdotem et offeret oblationem pro illa decimam partem sati farinae hordiaciae non fundet super eam oleum nec inponet tus quia sacrificium zelotypiae est et oblatio investigans adulterium 
<BR><FONT size=2>16</FONT>&nbsp;&nbsp;offeret igitur eam sacerdos et statuet coram Domino 
<BR><FONT size=2>17</FONT>&nbsp;&nbsp;adsumetque aquam sanctam in vase fictili et pauxillum terrae de pavimento tabernaculi mittet in eam 
<BR><FONT size=2>18</FONT>&nbsp;&nbsp;cumque steterit mulier in conspectu Domini discoperiet caput eius et ponet super manus illius sacrificium recordationis et oblationem zelotypiae ipse autem tenebit aquas amarissimas in quibus cum execratione maledicta congessit 
<BR><FONT size=2>19</FONT>&nbsp;&nbsp;adiurabitque eam et dicet si non dormivit vir alienus tecum et si non polluta es deserto mariti toro non te nocebunt aquae istae amarissimae in quas maledicta congessi 
<BR><FONT size=2>20</FONT>&nbsp;&nbsp;sin autem declinasti a viro tuo atque polluta es et concubuisti cum altero 
<BR><FONT size=2>21</FONT>&nbsp;&nbsp;his maledictionibus subiacebis det te Dominus in maledictionem exemplumque cunctorum in populo suo putrescere faciat femur tuum et tumens uterus disrumpatur 
<BR><FONT size=2>22</FONT>&nbsp;&nbsp;ingrediantur aquae maledictae in ventrem tuum et utero tumescente putrescat femur et respondebit mulier amen amen 
<BR><FONT size=2>23</FONT>&nbsp;&nbsp;scribetque sacerdos in libello ista maledicta et delebit ea aquis amarissimis in quas maledicta congessit 
<BR><FONT size=2>24</FONT>&nbsp;&nbsp;et dabit ei bibere quas cum exhauserit 
<BR><FONT size=2>25</FONT>&nbsp;&nbsp;tollet sacerdos de manu eius sacrificium zelotypiae et elevabit illud coram Domino inponetque super altare ita dumtaxat ut prius 
<BR><FONT size=2>26</FONT>&nbsp;&nbsp;pugillum sacrificii tollat de eo quod offertur et incendat super altare et sic potum det mulieri aquas amarissimas 
<BR><FONT size=2>27</FONT>&nbsp;&nbsp;quas cum biberit si polluta est et contempto viro adulterii rea pertransibunt eam aquae maledictionis et inflato ventre conputrescet femur eritque mulier in maledictionem et in exemplum omni populo 
<BR><FONT size=2>28</FONT>&nbsp;&nbsp;quod si polluta non fuerit erit innoxia et faciet liberos 
<BR><FONT size=2>29</FONT>&nbsp;&nbsp;ista est lex zelotypiae si declinaverit mulier a viro suo et si polluta fuerit 
<BR><FONT size=2>30</FONT>&nbsp;&nbsp;maritusque zelotypiae spiritu concitatus adduxerit eam in conspectu Domini et fecerit ei sacerdos iuxta omnia quae scripta sunt 
<BR><FONT size=2>31</FONT>&nbsp;&nbsp;maritus absque culpa erit et illa recipiet iniquitatem suam 
<P><HR>
<P><A NAME="6"></A><B>CAPUT 6</B><P>
<FONT size=2>1</FONT>&nbsp;&nbsp;locutus est Dominus ad Mosen dicens 
<BR><FONT size=2>2</FONT>&nbsp;&nbsp;loquere ad filios Israhel et dices ad eos vir sive mulier cum fecerit votum ut sanctificentur et se voluerint Domino consecrare 
<BR><FONT size=2>3</FONT>&nbsp;&nbsp;vino et omni quod inebriare potest abstinebunt acetum ex vino et ex qualibet alia potione et quicquid de uva exprimitur non bibent uvas recentes siccasque non comedent 
<BR><FONT size=2>4</FONT>&nbsp;&nbsp;cunctis diebus quibus ex voto Domino consecrantur quicquid ex vinea esse potest ab uva passa usque ad acinum non comedent 
<BR><FONT size=2>5</FONT>&nbsp;&nbsp;omni tempore separationis suae novacula non transibit super caput eius usque ad conpletum diem quo Domino consecratur sanctus erit crescente caesarie capitis eius 
<BR><FONT size=2>6</FONT>&nbsp;&nbsp;omni tempore consecrationis suae super mortuum non ingredietur 
<BR><FONT size=2>7</FONT>&nbsp;&nbsp;nec super patris quidem et matris et fratris sororisque funere contaminabitur quia consecratio Dei sui super caput eius est 
<BR><FONT size=2>8</FONT>&nbsp;&nbsp;omnes dies separationis suae sanctus erit Domino 
<BR><FONT size=2>9</FONT>&nbsp;&nbsp;sin autem mortuus fuerit subito quispiam coram eo polluetur caput consecrationis eius quod radet ilico et in eadem die purgationis suae et rursum septima 
<BR><FONT size=2>10</FONT>&nbsp;&nbsp;in octavo autem die offeret duos turtures vel duos pullos columbae sacerdoti in introitu foederis testimonii 
<BR><FONT size=2>11</FONT>&nbsp;&nbsp;facietque sacerdos unum pro peccato et alterum in holocaustum et deprecabitur pro eo quia peccavit super mortuo sanctificabitque caput eius in die illo 
<BR><FONT size=2>12</FONT>&nbsp;&nbsp;et consecrabit Domino dies separationis illius offerens agnum anniculum pro peccato ita tamen ut dies priores irriti fiant quoniam polluta est sanctificatio eius 
<BR><FONT size=2>13</FONT>&nbsp;&nbsp;ista est lex consecrationis cum dies quos ex voto decreverat conplebuntur adducet eum ad ostium tabernaculi foederis 
<BR><FONT size=2>14</FONT>&nbsp;&nbsp;et offeret oblationem eius Domino agnum anniculum inmaculatum in holocaustum et ovem anniculam inmaculatam pro peccato et arietem inmaculatum hostiam pacificam 
<BR><FONT size=2>15</FONT>&nbsp;&nbsp;canistrum quoque panum azymorum qui conspersi sunt oleo et lagana absque fermento uncta oleo ac libamina singulorum 
<BR><FONT size=2>16</FONT>&nbsp;&nbsp;quae offeret sacerdos coram Domino et faciet tam pro peccato quam in holocaustum 
<BR><FONT size=2>17</FONT>&nbsp;&nbsp;arietem vero immolabit hostiam pacificam Domino offerens simul canistrum azymorum et libamenta quae ex more debentur 
<BR><FONT size=2>18</FONT>&nbsp;&nbsp;tunc radetur nazareus ante ostium tabernaculi foederis caesarie consecrationis suae tolletque capillos eius et ponet super ignem qui est subpositus sacrificio pacificorum 
<BR><FONT size=2>19</FONT>&nbsp;&nbsp;et armum coctum arietis tortamque absque fermento unam de canistro et laganum azymum unum et tradet in manibus nazarei postquam rasum fuerit caput eius 
<BR><FONT size=2>20</FONT>&nbsp;&nbsp;susceptaque rursum ab eo elevabit in conspectu Domini et sanctificata sacerdotis erunt sicut pectusculum quod separari iussum est et femur post haec potest bibere nazareus vinum 
<BR><FONT size=2>21</FONT>&nbsp;&nbsp;ista est lex nazarei cum voverit oblationem suam Domino tempore consecrationis suae exceptis his quae invenerit manus eius iuxta quod mente devoverat ita faciet ad perfectionem sanctificationis suae 
<BR><FONT size=2>22</FONT>&nbsp;&nbsp;locutus est Dominus ad Mosen dicens 
<BR><FONT size=2>23</FONT>&nbsp;&nbsp;loquere Aaron et filiis eius sic benedicetis filiis Israhel et dicetis eis 
<BR><FONT size=2>24</FONT>&nbsp;&nbsp;benedicat tibi Dominus et custodiat te 
<BR><FONT size=2>25</FONT>&nbsp;&nbsp;ostendat Dominus faciem suam tibi et misereatur tui 
<BR><FONT size=2>26</FONT>&nbsp;&nbsp;convertat Dominus vultum suum ad te et det tibi pacem 
<BR><FONT size=2>27</FONT>&nbsp;&nbsp;invocabunt nomen meum super filios Israhel et ego benedicam eis 
<P><HR>
<P><A NAME="7"></A><B>CAPUT 7</B><P>
<FONT size=2>1</FONT>&nbsp;&nbsp;factum est autem in die qua conplevit Moses tabernaculum et erexit illud unxitque et sanctificavit cum omnibus vasis suis altare similiter et vasa eius 
<BR><FONT size=2>2</FONT>&nbsp;&nbsp;obtulerunt principes Israhel et capita familiarum qui erant per singulas tribus praefecti eorum qui numerati fuerant 
<BR><FONT size=2>3</FONT>&nbsp;&nbsp;munera coram Domino sex plaustra tecta cum duodecim bubus unum plaustrum obtulere duo duces et unum bovem singuli obtuleruntque ea in conspectu tabernaculi 
<BR><FONT size=2>4</FONT>&nbsp;&nbsp;ait autem Dominus ad Mosen 
<BR><FONT size=2>5</FONT>&nbsp;&nbsp;suscipe ab eis ut serviant in ministerio tabernaculi et tradas ea Levitis iuxta ordinem ministerii sui 
<BR><FONT size=2>6</FONT>&nbsp;&nbsp;itaque cum suscepisset Moses plaustra et boves tradidit eos Levitis 
<BR><FONT size=2>7</FONT>&nbsp;&nbsp;duo plaustra et quattuor boves dedit filiis Gerson iuxta id quod habebant necessarium 
<BR><FONT size=2>8</FONT>&nbsp;&nbsp;quattuor alia plaustra et octo boves dedit filiis Merari secundum officia et cultum suum sub manu Ithamar filii Aaron sacerdotis 
<BR><FONT size=2>9</FONT>&nbsp;&nbsp;filiis autem Caath non dedit plaustra et boves quia in sanctuario serviunt et onera propriis portant umeris 
<BR><FONT size=2>10</FONT>&nbsp;&nbsp;igitur obtulerunt duces in dedicationem altaris die qua unctum est oblationem suam ante altare 
<BR><FONT size=2>11</FONT>&nbsp;&nbsp;dixitque Dominus ad Mosen singuli duces per singulos dies offerant munera in dedicationem altaris 
<BR><FONT size=2>12</FONT>&nbsp;&nbsp;primo die obtulit oblationem suam Naasson filius Aminadab de tribu Iuda 
<BR><FONT size=2>13</FONT>&nbsp;&nbsp;fueruntque in ea acetabulum argenteum pondo centum triginta siclorum fiala argentea habens septuaginta siclos iuxta pondus sanctuarii utrumque plenum simila conspersa oleo in sacrificium 
<BR><FONT size=2>14</FONT>&nbsp;&nbsp;mortariolum ex decem siclis aureis plenum incenso 
<BR><FONT size=2>15</FONT>&nbsp;&nbsp;bovem et arietem et agnum anniculum in holocaustum 
<BR><FONT size=2>16</FONT>&nbsp;&nbsp;hircumque pro peccato 
<BR><FONT size=2>17</FONT>&nbsp;&nbsp;et in sacrificio pacificorum boves duos arietes quinque hircos quinque agnos anniculos quinque haec est oblatio Naasson filii Aminadab 
<BR><FONT size=2>18</FONT>&nbsp;&nbsp;secundo die obtulit Nathanahel filius Suar dux de tribu Isachar 
<BR><FONT size=2>19</FONT>&nbsp;&nbsp;acetabulum argenteum adpendens centum triginta siclos fialam argenteam habentem septuaginta siclos iuxta pondus sanctuarii utrumque plenum simila conspersa oleo in sacrificium 
<BR><FONT size=2>20</FONT>&nbsp;&nbsp;mortariolum aureum habens decem siclos plenum incenso 
<BR><FONT size=2>21</FONT>&nbsp;&nbsp;bovem de armento et arietem et agnum anniculum in holocaustum 
<BR><FONT size=2>22</FONT>&nbsp;&nbsp;hircumque pro peccato 
<BR><FONT size=2>23</FONT>&nbsp;&nbsp;et in sacrificio pacificorum boves duos arietes quinque hircos quinque agnos anniculos quinque haec fuit oblatio Nathanahel filii Suar 
<BR><FONT size=2>24</FONT>&nbsp;&nbsp;tertio die princeps filiorum Zabulon Heliab filius Helon 
<BR><FONT size=2>25</FONT>&nbsp;&nbsp;obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium 
<BR><FONT size=2>26</FONT>&nbsp;&nbsp;mortariolum aureum adpendens decem siclos plenum incenso 
<BR><FONT size=2>27</FONT>&nbsp;&nbsp;bovem de armento et arietem et agnum anniculum in holocaustum 
<BR><FONT size=2>28</FONT>&nbsp;&nbsp;hircumque pro peccato 
<BR><FONT size=2>29</FONT>&nbsp;&nbsp;et in sacrificio pacificorum boves duos arietes quinque hircos quinque agnos anniculos quinque haec est oblatio Heliab filii Helon 
<BR><FONT size=2>30</FONT>&nbsp;&nbsp;die quarto princeps filiorum Ruben Helisur filius Sedeur 
<BR><FONT size=2>31</FONT>&nbsp;&nbsp;obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium 
<BR><FONT size=2>32</FONT>&nbsp;&nbsp;mortariolum aureum adpendens decem siclos plenum incenso 
<BR><FONT size=2>33</FONT>&nbsp;&nbsp;bovem de armento et arietem et agnum anniculum in holocaustum 
<BR><FONT size=2>34</FONT>&nbsp;&nbsp;hircumque pro peccato 
<BR><FONT size=2>35</FONT>&nbsp;&nbsp;et in hostias pacificorum boves duos arietes quinque hircos quinque agnos anniculos quinque haec fuit oblatio Helisur filii Sedeur 
<BR><FONT size=2>36</FONT>&nbsp;&nbsp;die quinto princeps filiorum Symeon Salamihel filius Surisaddai 
<BR><FONT size=2>37</FONT>&nbsp;&nbsp;obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium 
<BR><FONT size=2>38</FONT>&nbsp;&nbsp;mortariolum aureum adpendens decem siclos plenum incenso 
<BR><FONT size=2>39</FONT>&nbsp;&nbsp;bovem de armento et arietem et agnum anniculum in holocaustum 
<BR><FONT size=2>40</FONT>&nbsp;&nbsp;hircumque pro peccato 
<BR><FONT size=2>41</FONT>&nbsp;&nbsp;et in hostias pacificorum boves duos arietes quinque hircos quinque agnos anniculos quinque haec fuit oblatio Salamihel filii Surisaddai 
<BR><FONT size=2>42</FONT>&nbsp;&nbsp;die sexto princeps filiorum Gad Heliasaph filius Duhel 
<BR><FONT size=2>43</FONT>&nbsp;&nbsp;obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium 
<BR><FONT size=2>44</FONT>&nbsp;&nbsp;mortariolum aureum adpendens siclos decem plenum incenso 
<BR><FONT size=2>45</FONT>&nbsp;&nbsp;bovem de armento et arietem et agnum anniculum in holocaustum 
<BR><FONT size=2>46</FONT>&nbsp;&nbsp;hircumque pro peccato 
<BR><FONT size=2>47</FONT>&nbsp;&nbsp;et in hostias pacificorum boves duos arietes quinque hircos quinque agnos anniculos quinque haec fuit oblatio Heliasaph filii Duhel 
<BR><FONT size=2>48</FONT>&nbsp;&nbsp;die septimo princeps filiorum Ephraim Helisama filius Ammiud 
<BR><FONT size=2>49</FONT>&nbsp;&nbsp;obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium 
<BR><FONT size=2>50</FONT>&nbsp;&nbsp;mortariolum aureum adpendens decem siclos plenum incenso 
<BR><FONT size=2>51</FONT>&nbsp;&nbsp;bovem de armento et arietem et agnum anniculum in holocaustum 
<BR><FONT size=2>52</FONT>&nbsp;&nbsp;hircumque pro peccato 
<BR><FONT size=2>53</FONT>&nbsp;&nbsp;et in hostias pacificas boves duos arietes quinque hircos quinque agnos anniculos quinque haec fuit oblatio Helisama filii Ammiud 
<BR><FONT size=2>54</FONT>&nbsp;&nbsp;die octavo princeps filiorum Manasse Gamalihel filius Phadassur 
<BR><FONT size=2>55</FONT>&nbsp;&nbsp;obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium 
<BR><FONT size=2>56</FONT>&nbsp;&nbsp;mortariolum aureum adpendens decem siclos plenum incenso 
<BR><FONT size=2>57</FONT>&nbsp;&nbsp;bovem de armento et arietem et agnum anniculum in holocaustum 
<BR><FONT size=2>58</FONT>&nbsp;&nbsp;hircumque pro peccato 
<BR><FONT size=2>59</FONT>&nbsp;&nbsp;et in hostias pacificorum boves duos arietes quinque hircos quinque agnos anniculos quinque haec fuit oblatio Gamalihel filii Phadassur 
<BR><FONT size=2>60</FONT>&nbsp;&nbsp;die nono princeps filiorum Beniamin Abidan filius Gedeonis 
<BR><FONT size=2>61</FONT>&nbsp;&nbsp;obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium 
<BR><FONT size=2>62</FONT>&nbsp;&nbsp;mortariolum aureum adpendens decem siclos plenum incenso 
<BR><FONT size=2>63</FONT>&nbsp;&nbsp;bovem de armento et arietem et agnum anniculum in holocaustum 
<BR><FONT size=2>64</FONT>&nbsp;&nbsp;hircumque pro peccato 
<BR><FONT size=2>65</FONT>&nbsp;&nbsp;et in hostias pacificorum boves duos arietes quinque hircos quinque agnos anniculos quinque haec fuit oblatio Abidan filii Gedeonis 
<BR><FONT size=2>66</FONT>&nbsp;&nbsp;die decimo princeps filiorum Dan Ahiezer filius Amisaddai 
<BR><FONT size=2>67</FONT>&nbsp;&nbsp;obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium 
<BR><FONT size=2>68</FONT>&nbsp;&nbsp;mortariolum aureum adpendens decem siclos plenum incenso 
<BR><FONT size=2>69</FONT>&nbsp;&nbsp;bovem de armento et arietem et agnum anniculum in holocaustum 
<BR><FONT size=2>70</FONT>&nbsp;&nbsp;hircumque pro peccato 
<BR><FONT size=2>71</FONT>&nbsp;&nbsp;et in hostias pacificorum boves duos arietes quinque hircos quinque agnos anniculos quinque haec fuit oblatio Ahiezer filii Amisaddai 
<BR><FONT size=2>72</FONT>&nbsp;&nbsp;die undecimo princeps filiorum Aser Phagaihel filius Ochran 
<BR><FONT size=2>73</FONT>&nbsp;&nbsp;obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium 
<BR><FONT size=2>74</FONT>&nbsp;&nbsp;mortariolum aureum adpendens decem siclos plenum incenso 
<BR><FONT size=2>75</FONT>&nbsp;&nbsp;bovem de armento et arietem et agnum anniculum in holocaustum 
<BR><FONT size=2>76</FONT>&nbsp;&nbsp;hircumque pro peccato 
<BR><FONT size=2>77</FONT>&nbsp;&nbsp;et in hostias pacificorum boves duos arietes quinque hircos quinque agnos anniculos quinque haec fuit oblatio Phagaihel filii Ochran 
<BR><FONT size=2>78</FONT>&nbsp;&nbsp;die duodecimo princeps filiorum Nepthalim Achira filius Henan 
<BR><FONT size=2>79</FONT>&nbsp;&nbsp;obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium 
<BR><FONT size=2>80</FONT>&nbsp;&nbsp;mortariolum aureum adpendens decem siclos plenum incenso 
<BR><FONT size=2>81</FONT>&nbsp;&nbsp;bovem de armento et arietem et agnum anniculum in holocaustum 
<BR><FONT size=2>82</FONT>&nbsp;&nbsp;hircumque pro peccato 
<BR><FONT size=2>83</FONT>&nbsp;&nbsp;et in hostias pacificorum boves duos arietes quinque hircos quinque agnos anniculos quinque haec fuit oblatio Achira filii Henan 
<BR><FONT size=2>84</FONT>&nbsp;&nbsp;haec in dedicatione altaris oblata sunt a principibus Israhel in die qua consecratum est acetabula argentea duodecim fialae argenteae duodecim mortariola aurea duodecim 
<BR><FONT size=2>85</FONT>&nbsp;&nbsp;ita ut centum triginta argenti siclos haberet unum acetabulum et septuaginta siclos una fiala id est in commune vasorum omnium ex argento sicli duo milia quadringenti pondere sanctuarii 
<BR><FONT size=2>86</FONT>&nbsp;&nbsp;mortariola aurea duodecim plena incenso denos siclos adpendentia pondere sanctuarii id est simul auri sicli centum viginti 
<BR><FONT size=2>87</FONT>&nbsp;&nbsp;boves de armento in holocaustum duodecim arietes duodecim agni anniculi duodecim et libamenta eorum hirci duodecim pro peccato 
<BR><FONT size=2>88</FONT>&nbsp;&nbsp;hostiae pacificorum boves viginti quattuor arietes sexaginta hirci sexaginta agni anniculi sexaginta haec oblata sunt in dedicatione altaris quando unctum est 
<BR><FONT size=2>89</FONT>&nbsp;&nbsp;cumque ingrederetur Moses tabernaculum foederis ut consuleret oraculum audiebat vocem loquentis ad se de propitiatorio quod erat super arcam testimonii inter duos cherubin unde et loquebatur ei 
<P><HR>
<P><A NAME="8"></A><B>CAPUT 8</B><P>
<FONT size=2>1</FONT>&nbsp;&nbsp;locutus est Dominus ad Mosen dicens 
<BR><FONT size=2>2</FONT>&nbsp;&nbsp;loquere Aaroni et dices ad eum cum posueris septem lucernas contra eam partem quam candelabrum respicit lucere debebunt 
<BR><FONT size=2>3</FONT>&nbsp;&nbsp;fecitque Aaron et inposuit lucernas super candelabrum ut praeceperat Dominus Mosi 
<BR><FONT size=2>4</FONT>&nbsp;&nbsp;haec autem erat factura candelabri ex auro ductili tam medius stipes quam cuncta ex utroque calamorum latera nascebantur iuxta exemplum quod ostendit Dominus Mosi ita operatus est candelabrum 
<BR><FONT size=2>5</FONT>&nbsp;&nbsp;et locutus est Dominus ad Mosen dicens 
<BR><FONT size=2>6</FONT>&nbsp;&nbsp;tolle Levitas de medio filiorum Israhel et purificabis eos 
<BR><FONT size=2>7</FONT>&nbsp;&nbsp;iuxta hunc ritum aspergantur aqua lustrationis et radant omnes pilos carnis suae cumque laverint vestimenta sua et mundati fuerint 
<BR><FONT size=2>8</FONT>&nbsp;&nbsp;tollant bovem de armentis et libamentum eius similam oleo conspersam bovem autem alterum de armento tu accipies pro peccato 
<BR><FONT size=2>9</FONT>&nbsp;&nbsp;et adplicabis Levitas coram tabernaculo foederis convocata omni multitudine filiorum Israhel 
<BR><FONT size=2>10</FONT>&nbsp;&nbsp;cumque Levitae fuerint coram Domino ponent filii Israhel manus suas super eos 
<BR><FONT size=2>11</FONT>&nbsp;&nbsp;et offeret Aaron Levitas munus in conspectu Domini a filiis Israhel ut serviant in ministerio eius 
<BR><FONT size=2>12</FONT>&nbsp;&nbsp;Levitae quoque ponent manus suas super capita boum e quibus unum facies pro peccato et alterum in holocaustum Domini ut depreceris pro eis 
<BR><FONT size=2>13</FONT>&nbsp;&nbsp;statuesque Levitas in conspectu Aaron et filiorum eius et consecrabis oblatos Domino 
<BR><FONT size=2>14</FONT>&nbsp;&nbsp;ac separabis de medio filiorum Israhel ut sint mei 
<BR><FONT size=2>15</FONT>&nbsp;&nbsp;et postea ingrediantur tabernaculum foederis ut serviant mihi sicque purificabis et consecrabis eos in oblationem Domini quoniam dono donati sunt mihi a filiis Israhel 
<BR><FONT size=2>16</FONT>&nbsp;&nbsp;pro primogenitis quae aperiunt omnem vulvam in Israhel accepi eos 
<BR><FONT size=2>17</FONT>&nbsp;&nbsp;mea sunt omnia primogenita filiorum Israhel tam ex hominibus quam ex iumentis ex die quo percussi omnem primogenitum in terra Aegypti sanctificavi eos mihi 
<BR><FONT size=2>18</FONT>&nbsp;&nbsp;et tuli Levitas pro cunctis primogenitis filiorum Israhel 
<BR><FONT size=2>19</FONT>&nbsp;&nbsp;tradidique eos dono Aaroni et filiis eius de medio populi ut serviant mihi pro Israhel in tabernaculo foederis et orent pro eis ne sit in populo plaga si ausi fuerint accedere ad sanctuarium 
<BR><FONT size=2>20</FONT>&nbsp;&nbsp;feceruntque Moses et Aaron et omnis multitudo filiorum Israhel super Levitas quae praeceperat Dominus Mosi 
<BR><FONT size=2>21</FONT>&nbsp;&nbsp;purificatique sunt et laverunt vestimenta sua elevavitque eos Aaron in conspectu Domini et oravit pro eis 
<BR><FONT size=2>22</FONT>&nbsp;&nbsp;ut purificati ingrederentur ad officia sua in tabernaculum foederis coram Aaron et filiis eius sicut praeceperat Dominus Mosi de Levitis ita factum est 
<BR><FONT size=2>23</FONT>&nbsp;&nbsp;locutus est Dominus ad Mosen dicens 
<BR><FONT size=2>24</FONT>&nbsp;&nbsp;haec est lex Levitarum a viginti quinque annis et supra ingredientur ut ministrent in tabernaculo foederis 
<BR><FONT size=2>25</FONT>&nbsp;&nbsp;cumque quinquagesimum annum aetatis impleverint servire cessabunt 
<BR><FONT size=2>26</FONT>&nbsp;&nbsp;eruntque ministri fratrum suorum in tabernaculo foederis ut custodiant quae sibi fuerint commendata opera autem ipsa non faciant sic dispones Levitas in custodiis suis 
<P><HR>
<P><A NAME="9"></A><B>CAPUT 9</B><P>
<FONT size=2>1</FONT>&nbsp;&nbsp;locutus est Dominus ad Mosen in deserto Sinai anno secundo postquam egressi sunt de terra Aegypti mense primo dicens 
<BR><FONT size=2>2</FONT>&nbsp;&nbsp;faciant filii Israhel phase in tempore suo 
<BR><FONT size=2>3</FONT>&nbsp;&nbsp;quartadecima die mensis huius ad vesperam iuxta omnes caerimonias et iustificationes eius 
<BR><FONT size=2>4</FONT>&nbsp;&nbsp;praecepitque Moses filiis Israhel ut facerent phase 
<BR><FONT size=2>5</FONT>&nbsp;&nbsp;qui fecerunt tempore suo quartadecima die mensis ad vesperam in monte Sinai iuxta omnia quae mandaverat Dominus Mosi fecerunt filii Israhel 
<BR><FONT size=2>6</FONT>&nbsp;&nbsp;ecce autem quidam inmundi super animam hominis qui non poterant facere pascha in die illo accedentes ad Mosen et Aaron 
<BR><FONT size=2>7</FONT>&nbsp;&nbsp;dixerunt eis inmundi sumus super animam hominis quare fraudamur ut non valeamus offerre oblationem Domino in tempore suo inter filios Israhel 
<BR><FONT size=2>8</FONT>&nbsp;&nbsp;quibus respondit Moses state ut consulam quid praecipiat Dominus de vobis 
<BR><FONT size=2>9</FONT>&nbsp;&nbsp;locutusque est Dominus ad Mosen dicens 
<BR><FONT size=2>10</FONT>&nbsp;&nbsp;loquere filiis Israhel homo qui fuerit inmundus super anima sive in via procul in gente vestra faciat phase Domino 
<BR><FONT size=2>11</FONT>&nbsp;&nbsp;mense secundo quartadecima die mensis ad vesperam cum azymis et lactucis agrestibus comedent illud 
<BR><FONT size=2>12</FONT>&nbsp;&nbsp;non relinquent ex eo quippiam usque mane et os eius non confringent omnem ritum phase observabunt 
<BR><FONT size=2>13</FONT>&nbsp;&nbsp;si quis autem et mundus est et in itinere non fuit et tamen non fecit phase exterminabitur anima illa de populis suis quia sacrificium Domino non obtulit tempore suo peccatum suum ipse portabit 
<BR><FONT size=2>14</FONT>&nbsp;&nbsp;peregrinus quoque et advena si fuerit apud vos faciet phase Domini iuxta caerimonias et iustificationes eius praeceptum idem erit apud vos tam advenae quam indigenae 
<BR><FONT size=2>15</FONT>&nbsp;&nbsp;igitur die qua erectum est tabernaculum operuit illud nubes a vespere autem super tentorium erat quasi species ignis usque mane 
<BR><FONT size=2>16</FONT>&nbsp;&nbsp;sic fiebat iugiter per diem operiebat illud nubes et per noctem quasi species ignis 
<BR><FONT size=2>17</FONT>&nbsp;&nbsp;cumque ablata fuisset nubes quae tabernaculum protegebat tunc proficiscebantur filii Israhel et in loco ubi stetisset nubes ibi castrametabantur 
<BR><FONT size=2>18</FONT>&nbsp;&nbsp;ad imperium Domini proficiscebantur et ad imperium illius figebant tabernaculum cunctis diebus quibus stabat nubes super tabernaculum manebant in eodem loco 
<BR><FONT size=2>19</FONT>&nbsp;&nbsp;et si evenisset ut multo tempore maneret super illud erant filii Israhel in excubiis Domini et non proficiscebantur 
<BR><FONT size=2>20</FONT>&nbsp;&nbsp;quotquot diebus fuisset nubes super tabernaculum ad imperium Domini erigebant tentoria et ad imperium illius deponebant 
<BR><FONT size=2>21</FONT>&nbsp;&nbsp;si fuisset nubes a vespere usque mane et statim diluculo tabernaculum reliquisset proficiscebantur et si post diem et noctem recessisset dissipabant tentoria 
<BR><FONT size=2>22</FONT>&nbsp;&nbsp;si biduo aut uno mense vel longiori tempore fuisset super tabernaculum manebant filii Israhel in eodem loco et non proficiscebantur statim autem ut recessisset movebant castra 
<BR><FONT size=2>23</FONT>&nbsp;&nbsp;per verbum Domini figebant tentoria et per verbum illius proficiscebantur erantque in excubiis Domini iuxta imperium eius per manum Mosi 
<P><HR>
<P><A NAME="10"></A><B>CAPUT 10</B><P>
<FONT size=2>1</FONT>&nbsp;&nbsp;locutus est Dominus ad Mosen dicens 
<BR><FONT size=2>2</FONT>&nbsp;&nbsp;fac tibi duas tubas argenteas ductiles quibus convocare possis multitudinem quando movenda sunt castra 
<BR><FONT size=2>3</FONT>&nbsp;&nbsp;cumque increpueris tubis congregabitur ad te omnis turba ad ostium foederis tabernaculi 
<BR><FONT size=2>4</FONT>&nbsp;&nbsp;si semel clangueris venient ad te principes et capita multitudinis Israhel 
<BR><FONT size=2>5</FONT>&nbsp;&nbsp;sin autem prolixior atque concisus clangor increpuerit movebunt castra primi qui sunt ad orientalem plagam 
<BR><FONT size=2>6</FONT>&nbsp;&nbsp;in secundo autem sonitu et pari ululatu tubae levabunt tentoria qui habitant ad meridiem et iuxta hunc modum reliqui facient ululantibus tubis in profectione 
<BR><FONT size=2>7</FONT>&nbsp;&nbsp;quando autem congregandus est populus simplex tubarum clangor erit et non concise ululabunt 
<BR><FONT size=2>8</FONT>&nbsp;&nbsp;filii Aaron sacerdotes clangent tubis eritque hoc legitimum sempiternum in generationibus vestris 
<BR><FONT size=2>9</FONT>&nbsp;&nbsp;si exieritis ad bellum de terra vestra contra hostes qui dimicant adversum vos clangetis ululantibus tubis et erit recordatio vestri coram Domino Deo vestro ut eruamini de manibus inimicorum vestrorum 
<BR><FONT size=2>10</FONT>&nbsp;&nbsp;si quando habebitis epulum et dies festos et kalendas canetis tubis super holocaustis et pacificis victimis ut sint vobis in recordationem Dei vestri ego Dominus Deus vester 
<BR><FONT size=2>11</FONT>&nbsp;&nbsp;anno secundo mense secundo vicesima die mensis elevata est nubes de tabernaculo foederis 
<BR><FONT size=2>12</FONT>&nbsp;&nbsp;profectique sunt filii Israhel per turmas suas de deserto Sinai et recubuit nubes in solitudine Pharan 
<BR><FONT size=2>13</FONT>&nbsp;&nbsp;moveruntque castra primi iuxta imperium Domini in manu Mosi 
<BR><FONT size=2>14</FONT>&nbsp;&nbsp;filii Iuda per turmas suas quorum princeps erat Naasson filius Aminadab 
<BR><FONT size=2>15</FONT>&nbsp;&nbsp;in tribu filiorum Isachar fuit princeps Nathanahel filius Suar 
<BR><FONT size=2>16</FONT>&nbsp;&nbsp;in tribu Zabulon erat princeps Heliab filius Helon 
<BR><FONT size=2>17</FONT>&nbsp;&nbsp;depositumque est tabernaculum quod portantes egressi sunt filii Gerson et Merari 
<BR><FONT size=2>18</FONT>&nbsp;&nbsp;profectique sunt et filii Ruben per turmas et ordinem suum quorum princeps erat Helisur filius Sedeur 
<BR><FONT size=2>19</FONT>&nbsp;&nbsp;in tribu autem filiorum Symeon princeps fuit Salamihel filius Surisaddai 
<BR><FONT size=2>20</FONT>&nbsp;&nbsp;porro in tribu Gad erat princeps Heliasaph filius Duhel 
<BR><FONT size=2>21</FONT>&nbsp;&nbsp;profectique sunt et Caathitae portantes sanctuarium tamdiu tabernaculum portabatur donec venirent ad erectionis locum 
<BR><FONT size=2>22</FONT>&nbsp;&nbsp;moverunt castra et filii Ephraim per turmas suas in quorum exercitu princeps erat Helisama filius Ammiud 
<BR><FONT size=2>23</FONT>&nbsp;&nbsp;in tribu autem filiorum Manasse princeps fuit Gamalihel filius Phadassur 
<BR><FONT size=2>24</FONT>&nbsp;&nbsp;et in tribu Beniamin dux Abidan filius Gedeonis 
<BR><FONT size=2>25</FONT>&nbsp;&nbsp;novissimi castrorum omnium profecti sunt filii Dan per turmas suas in quorum exercitu princeps fuit Ahiezer filius Amisaddai 
<BR><FONT size=2>26</FONT>&nbsp;&nbsp;in tribu autem filiorum Aser erat princeps Phagaihel filius Ochran 
<BR><FONT size=2>27</FONT>&nbsp;&nbsp;et in tribu filiorum Nepthalim princeps Achira filius Henan 
<BR><FONT size=2>28</FONT>&nbsp;&nbsp;haec sunt castra et profectiones filiorum Israhel per turmas suas quando egrediebantur 
<BR><FONT size=2>29</FONT>&nbsp;&nbsp;dixitque Moses Hobab filio Rahuhel Madianiti cognato suo proficiscimur ad locum quem Dominus daturus est nobis veni nobiscum ut benefaciamus tibi quia Dominus bona promisit Israheli 
<BR><FONT size=2>30</FONT>&nbsp;&nbsp;cui ille respondit non vadam tecum sed revertar in terram meam in qua natus sum 
<BR><FONT size=2>31</FONT>&nbsp;&nbsp;et ille noli inquit nos relinquere tu enim nosti in quibus locis per desertum castra ponere debeamus et eris ductor noster 
<BR><FONT size=2>32</FONT>&nbsp;&nbsp;cumque nobiscum veneris quicquid optimum fuerit ex opibus quas nobis traditurus est Dominus dabimus tibi 
<BR><FONT size=2>33</FONT>&nbsp;&nbsp;profecti sunt ergo de monte Domini via trium dierum arcaque foederis Domini praecedebat eos per dies tres providens castrorum locum 
<BR><FONT size=2>34</FONT>&nbsp;&nbsp;nubes quoque Domini super eos erat per diem cum incederent 
<BR><FONT size=2>35</FONT>&nbsp;&nbsp;cumque elevaretur arca dicebat Moses surge Domine et dissipentur inimici tui et fugiant qui oderunt te a facie tua 
<BR><FONT size=2>36</FONT>&nbsp;&nbsp;cum autem deponeretur aiebat revertere Domine ad multitudinem exercitus Israhel 
<P><HR>
<P><A NAME="11"></A><B>CAPUT 11</B><P>
<FONT size=2>1</FONT>&nbsp;&nbsp;interea ortum est murmur populi quasi dolentium pro labore contra Dominum quod cum audisset iratus est et accensus in eos ignis Domini devoravit extremam castrorum partem 
<BR><FONT size=2>2</FONT>&nbsp;&nbsp;cumque clamasset populus ad Mosen oravit Moses Dominum et absortus est ignis 
<BR><FONT size=2>3</FONT>&nbsp;&nbsp;vocavitque nomen loci illius Incensio eo quod succensus fuisset contra eos ignis Domini 
<BR><FONT size=2>4</FONT>&nbsp;&nbsp;vulgus quippe promiscuum quod ascenderat cum eis flagravit desiderio sedens et flens iunctis sibi pariter filiis Israhel et ait quis dabit nobis ad vescendum carnes 
<BR><FONT size=2>5</FONT>&nbsp;&nbsp;recordamur piscium quos comedebamus in Aegypto gratis in mentem nobis veniunt cucumeres et pepones porrique et cepae et alia 
<BR><FONT size=2>6</FONT>&nbsp;&nbsp;anima nostra arida est nihil aliud respiciunt oculi nostri nisi man 
<BR><FONT size=2>7</FONT>&nbsp;&nbsp;erat autem man quasi semen coriandri coloris bdellii 
<BR><FONT size=2>8</FONT>&nbsp;&nbsp;circuibatque populus et colligens illud frangebat mola sive terebat in mortario coquens in olla et faciens ex eo tortulas saporis quasi panis oleati 
<BR><FONT size=2>9</FONT>&nbsp;&nbsp;cumque descenderet nocte super castra ros descendebat pariter et man 
<BR><FONT size=2>10</FONT>&nbsp;&nbsp;audivit ergo Moses flentem populum per familias singulos per ostia tentorii sui iratusque est furor Domini valde sed et Mosi intoleranda res visa est 
<BR><FONT size=2>11</FONT>&nbsp;&nbsp;et ait ad Dominum cur adflixisti servum tuum quare non invenio gratiam coram te et cur inposuisti pondus universi populi huius super me 
<BR><FONT size=2>12</FONT>&nbsp;&nbsp;numquid ego concepi omnem hanc multitudinem vel genui eam ut dicas mihi porta eos in sinu tuo sicut portare solet nutrix infantulum et defer in terram pro qua iurasti patribus eorum 
<BR><FONT size=2>13</FONT>&nbsp;&nbsp;unde mihi carnes ut dem tantae multitudini flent contra me dicentes da nobis carnes ut comedamus 
<BR><FONT size=2>14</FONT>&nbsp;&nbsp;non possum solus sustinere omnem hunc populum quia gravis mihi est 
<BR><FONT size=2>15</FONT>&nbsp;&nbsp;sin aliter tibi videtur obsecro ut interficias me et inveniam gratiam in oculis tuis ne tantis adficiar malis 
<BR><FONT size=2>16</FONT>&nbsp;&nbsp;et dixit Dominus ad Mosen congrega mihi septuaginta viros de senibus Israhel quos tu nosti quod senes populi sint ac magistri et duces eos ad ostium tabernaculi foederis faciesque ibi stare tecum 
<BR><FONT size=2>17</FONT>&nbsp;&nbsp;ut descendam et loquar tibi et auferam de spiritu tuo tradamque eis ut sustentent tecum onus populi et non tu solus graveris 
<BR><FONT size=2>18</FONT>&nbsp;&nbsp;populo quoque dices sanctificamini cras comedetis carnes ego enim audivi vos dicere quis dabit nobis escas carnium bene nobis erat in Aegypto ut det vobis Dominus carnes et comedatis 
<BR><FONT size=2>19</FONT>&nbsp;&nbsp;non uno die nec duobus vel quinque aut decem nec viginti quidem 
<BR><FONT size=2>20</FONT>&nbsp;&nbsp;sed usque ad mensem dierum donec exeat per nares vestras et vertatur in nausiam eo quod reppuleritis Dominum qui in medio vestri est et fleveritis coram eo dicentes quare egressi sumus ex Aegypto 
<BR><FONT size=2>21</FONT>&nbsp;&nbsp;et ait Moses sescenta milia peditum huius populi sunt et tu dicis dabo eis esum carnium mense integro 
<BR><FONT size=2>22</FONT>&nbsp;&nbsp;numquid ovium et boum multitudo caedetur ut possit sufficere ad cibum vel omnes pisces maris in unum congregabuntur ut eos satient 
<BR><FONT size=2>23</FONT>&nbsp;&nbsp;cui respondit Dominus numquid manus Domini invalida est iam nunc videbis utrum meus sermo opere conpleatur 
<BR><FONT size=2>24</FONT>&nbsp;&nbsp;venit igitur Moses et narravit populo verba Domini congregans septuaginta viros de senibus Israhel quos stare fecit circa tabernaculum 
<BR><FONT size=2>25</FONT>&nbsp;&nbsp;descenditque Dominus per nubem et locutus est ad eum auferens de spiritu qui erat in Mosen et dans septuaginta viris cumque requievisset in eis spiritus prophetaverunt nec ultra cessarunt 
<BR><FONT size=2>26</FONT>&nbsp;&nbsp;remanserant autem in castris duo viri quorum unus vocabatur Heldad et alter Medad super quos requievit spiritus nam et ipsi descripti fuerant et non exierant ad tabernaculum 
<BR><FONT size=2>27</FONT>&nbsp;&nbsp;cumque prophetarent in castris cucurrit puer et nuntiavit Mosi dicens Heldad et Medad prophetant in castris 
<BR><FONT size=2>28</FONT>&nbsp;&nbsp;statim Iosue filius Nun minister Mosi et electus e pluribus ait domine mi Moses prohibe eos 
<BR><FONT size=2>29</FONT>&nbsp;&nbsp;at ille quid inquit aemularis pro me quis tribuat ut omnis populus prophetet et det eis Dominus spiritum suum 
<BR><FONT size=2>30</FONT>&nbsp;&nbsp;reversusque est Moses et maiores natu Israhel in castra 
<BR><FONT size=2>31</FONT>&nbsp;&nbsp;ventus autem egrediens a Domino arreptas trans mare coturnices detulit et dimisit in castra itinere quantum uno die confici potest ex omni parte castrorum per circuitum volabantque in aere duobus cubitis altitudine super terram 
<BR><FONT size=2>32</FONT>&nbsp;&nbsp;surgens ergo populus toto die illo et nocte ac die altero congregavit coturnicum qui parum decem choros et siccaverunt eas per gyrum castrorum 
<BR><FONT size=2>33</FONT>&nbsp;&nbsp;adhuc carnes erant in dentibus eorum nec defecerat huiuscemodi cibus et ecce furor Domini concitatus in populum percussit eum plaga magna nimis 
<BR><FONT size=2>34</FONT>&nbsp;&nbsp;vocatusque est ille locus sepulchra Concupiscentiae ibi enim sepelierunt populum qui desideraverat egressi autem de sepulchris Concupiscentiae venerunt in Aseroth et manserunt ibi 
<P><HR>
<P><A NAME="12"></A><B>CAPUT 12</B><P>
<FONT size=2>1</FONT>&nbsp;&nbsp;locutaque est Maria et Aaron contra Mosen propter uxorem eius aethiopissam 
<BR><FONT size=2>2</FONT>&nbsp;&nbsp;et dixerunt num per solum Mosen locutus est Dominus nonne et nobis similiter est locutus quod cum audisset Dominus 
<BR><FONT size=2>3</FONT>&nbsp;&nbsp;erat enim Moses vir mitissimus super omnes homines qui morabantur in terra 
<BR><FONT size=2>4</FONT>&nbsp;&nbsp;statim locutus est ad eum et ad Aaron et Mariam egredimini vos tantum tres ad tabernaculum foederis cumque fuissent egressi 
<BR><FONT size=2>5</FONT>&nbsp;&nbsp;descendit Dominus in columna nubis et stetit in introitu tabernaculi vocans Aaron et Mariam qui cum issent 
<BR><FONT size=2>6</FONT>&nbsp;&nbsp;dixit ad eos audite sermones meos si quis fuerit inter vos propheta Domini in visione apparebo ei vel per somnium loquar ad illum 
<BR><FONT size=2>7</FONT>&nbsp;&nbsp;at non talis servus meus Moses qui in omni domo mea fidelissimus est 
<BR><FONT size=2>8</FONT>&nbsp;&nbsp;ore enim ad os loquor ei et palam non per enigmata et figuras Dominum videt quare igitur non timuistis detrahere servo meo Mosi 
<BR><FONT size=2>9</FONT>&nbsp;&nbsp;iratusque contra eos abiit 
<BR><FONT size=2>10</FONT>&nbsp;&nbsp;nubes quoque recessit quae erat super tabernaculum et ecce Maria apparuit candens lepra quasi nix cumque respexisset eam Aaron et vidisset perfusam lepra 
<BR><FONT size=2>11</FONT>&nbsp;&nbsp;ait ad Mosen obsecro domine mi ne inponas nobis hoc peccatum quod stulte commisimus 
<BR><FONT size=2>12</FONT>&nbsp;&nbsp;ne fiat haec quasi mortua et ut abortivum quod proicitur de vulva matris suae ecce iam medium carnis eius devoratum est lepra 
<BR><FONT size=2>13</FONT>&nbsp;&nbsp;clamavitque Moses ad Dominum dicens Deus obsecro sana eam 
<BR><FONT size=2>14</FONT>&nbsp;&nbsp;cui respondit Dominus si pater eius spuisset in faciem illius nonne debuerat saltem septem dierum rubore suffundi separetur septem diebus extra castra et postea revocabitur 
<BR><FONT size=2>15</FONT>&nbsp;&nbsp;exclusa est itaque Maria extra castra septem diebus et populus non est motus de loco illo donec revocata est Maria 
<P><HR>
<P><A NAME="13"></A><B>CAPUT 13</B><P>
<FONT size=2>1</FONT>&nbsp;&nbsp;profectus est de Aseroth fixis tentoriis in deserto Pharan 
<BR><FONT size=2>2</FONT>&nbsp;&nbsp;ibi locutus est Dominus ad Mosen dicens 
<BR><FONT size=2>3</FONT>&nbsp;&nbsp;mitte viros qui considerent terram Chanaan quam daturus sum filiis Israhel singulos de singulis tribubus ex principibus 
<BR><FONT size=2>4</FONT>&nbsp;&nbsp;fecit Moses quod Dominus imperarat de deserto Pharan mittens principes viros quorum ista sunt nomina 
<BR><FONT size=2>5</FONT>&nbsp;&nbsp;de tribu Ruben Semmua filium Zecchur 
<BR><FONT size=2>6</FONT>&nbsp;&nbsp;de tribu Symeon Saphat filium Huri 
<BR><FONT size=2>7</FONT>&nbsp;&nbsp;de tribu Iuda Chaleb filium Iepphonne 
<BR><FONT size=2>8</FONT>&nbsp;&nbsp;de tribu Isachar Igal filium Ioseph 
<BR><FONT size=2>9</FONT>&nbsp;&nbsp;de tribu Ephraim Osee filium Nun 
<BR><FONT size=2>10</FONT>&nbsp;&nbsp;de tribu Beniamin Phalti filium Raphu 
<BR><FONT size=2>11</FONT>&nbsp;&nbsp;de tribu Zabulon Geddihel filium Sodi 
<BR><FONT size=2>12</FONT>&nbsp;&nbsp;de tribu Ioseph sceptri Manasse Gaddi filium Susi 
<BR><FONT size=2>13</FONT>&nbsp;&nbsp;de tribu Dan Ammihel filium Gemalli 
<BR><FONT size=2>14</FONT>&nbsp;&nbsp;de tribu Aser Sthur filium Michahel 
<BR><FONT size=2>15</FONT>&nbsp;&nbsp;de tribu Nepthali Naabbi filium Vaphsi 
<BR><FONT size=2>16</FONT>&nbsp;&nbsp;de tribu Gad Guhel filium Machi 
<BR><FONT size=2>17</FONT>&nbsp;&nbsp;haec sunt nomina virorum quos misit Moses ad considerandam terram vocavitque Osee filium Nun Iosue 
<BR><FONT size=2>18</FONT>&nbsp;&nbsp;misit ergo eos Moses ad considerandam terram Chanaan et dixit ad eos ascendite per meridianam plagam cumque veneritis ad montes 
<BR><FONT size=2>19</FONT>&nbsp;&nbsp;considerate terram qualis sit et populum qui habitator est eius utrum fortis sit an infirmus pauci numero an plures 
<BR><FONT size=2>20</FONT>&nbsp;&nbsp;ipsa terra bona an mala urbes quales muratae an absque muris 
<BR><FONT size=2>21</FONT>&nbsp;&nbsp;humus pinguis an sterilis nemorosa an absque arboribus confortamini et adferte nobis de fructibus terrae erat autem tempus quando iam praecoquae uvae vesci possunt 
<BR><FONT size=2>22</FONT>&nbsp;&nbsp;cumque ascendissent exploraverunt terram a deserto Sin usque Roob intrantibus Emath 
<BR><FONT size=2>23</FONT>&nbsp;&nbsp;ascenderuntque ad meridiem et venerunt in Hebron ubi erant Ahiman et Sisai et Tholmai filii Enach nam Hebron septem annis ante Tanim urbem Aegypti condita est 
<BR><FONT size=2>24</FONT>&nbsp;&nbsp;pergentesque usque ad torrentem Botri absciderunt palmitem cum uva sua quem portaverunt in vecte duo viri de malis quoque granatis et de ficis loci illius tulerunt 
<BR><FONT size=2>25</FONT>&nbsp;&nbsp;qui appellatus est Neelescol id est torrens Botri eo quod botrum inde portassent filii Israhel 
<BR><FONT size=2>26</FONT>&nbsp;&nbsp;reversique exploratores terrae post quadraginta dies omni regione circuita 
<BR><FONT size=2>27</FONT>&nbsp;&nbsp;venerunt ad Mosen et Aaron et ad omnem coetum filiorum Israhel in desertum Pharan quod est in Cades locutique eis et omni multitudini ostenderunt fructus terrae 
<BR><FONT size=2>28</FONT>&nbsp;&nbsp;et narraverunt dicentes venimus in terram ad quam misisti nos quae re vera fluit lacte et melle ut ex his fructibus cognosci potest 
<BR><FONT size=2>29</FONT>&nbsp;&nbsp;sed cultores fortissimos habet et urbes grandes atque muratas stirpem Enach vidimus ibi 
<BR><FONT size=2>30</FONT>&nbsp;&nbsp;Amalech habitat in meridie Hettheus et Iebuseus et Amorreus in montanis Chananeus vero moratur iuxta mare et circa fluenta Iordanis 
<BR><FONT size=2>31</FONT>&nbsp;&nbsp;inter haec Chaleb conpescens murmur populi qui oriebatur contra Mosen ait ascendamus et possideamus terram quoniam poterimus obtinere eam 
<BR><FONT size=2>32</FONT>&nbsp;&nbsp;alii vero qui fuerant cum eo dicebant nequaquam ad hunc populum valemus ascendere quia fortior nobis est 
<BR><FONT size=2>33</FONT>&nbsp;&nbsp;detraxeruntque terrae quam inspexerant apud filios Israhel dicentes terram quam lustravimus devorat habitatores suos populum quem aspeximus procerae staturae est 
<BR><FONT size=2>34</FONT>&nbsp;&nbsp;ibi vidimus monstra quaedam filiorum Enach de genere giganteo quibus conparati quasi lucustae videbamur 
<P><HR>
<P><A NAME="14"></A><B>CAPUT 14</B><P>
<FONT size=2>1</FONT>&nbsp;&nbsp;igitur vociferans omnis turba flevit nocte illa 
<BR><FONT size=2>2</FONT>&nbsp;&nbsp;et murmurati sunt contra Mosen et Aaron cuncti filii Israhel dicentes 
<BR><FONT size=2>3</FONT>&nbsp;&nbsp;utinam mortui essemus in Aegypto et non in hac vasta solitudine utinam pereamus et non inducat nos Dominus in terram istam ne cadamus gladio et uxores ac liberi nostri ducantur captivi nonne melius est reverti in Aegyptum 
<BR><FONT size=2>4</FONT>&nbsp;&nbsp;dixeruntque alter ad alterum constituamus nobis ducem et revertamur in Aegyptum 
<BR><FONT size=2>5</FONT>&nbsp;&nbsp;quo audito Moses et Aaron ceciderunt proni in terram coram omni multitudine filiorum Israhel 
<BR><FONT size=2>6</FONT>&nbsp;&nbsp;at vero Iosue filius Nun et Chaleb filius Iepphonne qui et ipsi lustraverant terram sciderunt vestimenta sua 
<BR><FONT size=2>7</FONT>&nbsp;&nbsp;et ad omnem multitudinem filiorum Israhel locuti sunt terram quam circuivimus valde bona est 
<BR><FONT size=2>8</FONT>&nbsp;&nbsp;si propitius fuerit Dominus inducet nos in eam et tradet humum lacte et melle manantem 
<BR><FONT size=2>9</FONT>&nbsp;&nbsp;nolite rebelles esse contra Dominum neque timeatis populum terrae huius quia sicut panem ita eos possumus devorare recessit ab illis omne praesidium Dominus nobiscum est nolite metuere 
<BR><FONT size=2>10</FONT>&nbsp;&nbsp;cumque clamaret omnis multitudo et lapidibus eos vellet opprimere apparuit gloria Domini super tectum foederis cunctis filiis Israhel 
<BR><FONT size=2>11</FONT>&nbsp;&nbsp;et dixit Dominus ad Mosen usquequo detrahet mihi populus iste quousque non credent mihi in omnibus signis quae feci coram eis 
<BR><FONT size=2>12</FONT>&nbsp;&nbsp;feriam igitur eos pestilentia atque consumam te autem faciam principem super gentem magnam et fortiorem quam haec est 
<BR><FONT size=2>13</FONT>&nbsp;&nbsp;et ait Moses ad Dominum ut audiant Aegyptii de quorum medio eduxisti populum istum 
<BR><FONT size=2>14</FONT>&nbsp;&nbsp;et habitatores terrae huius qui audierunt quod tu Domine in populo isto sis et facie videaris ad faciem et nubes tua protegat illos et in columna nubis praecedas eos per diem et in columna ignis per noctem 
<BR><FONT size=2>15</FONT>&nbsp;&nbsp;quod occideris tantam multitudinem quasi unum hominem et dicant 
<BR><FONT size=2>16</FONT>&nbsp;&nbsp;non poterat introducere populum in terram pro qua iuraverat idcirco occidit eos in solitudine 
<BR><FONT size=2>17</FONT>&nbsp;&nbsp;magnificetur ergo fortitudo Domini sicut iurasti dicens 
<BR><FONT size=2>18</FONT>&nbsp;&nbsp;Dominus patiens et multae misericordiae auferens iniquitatem et scelera nullumque innoxium derelinquens qui visitas peccata patrum in filios in tertiam et quartam generationem 
<BR><FONT size=2>19</FONT>&nbsp;&nbsp;dimitte obsecro peccatum populi tui huius secundum magnitudinem misericordiae tuae sicut propitius fuisti egredientibus de Aegypto usque ad locum istum 
<BR><FONT size=2>20</FONT>&nbsp;&nbsp;dixitque Dominus dimisi iuxta verbum tuum 
<BR><FONT size=2>21</FONT>&nbsp;&nbsp;vivo ego et implebitur gloria Domini universa terra 
<BR><FONT size=2>22</FONT>&nbsp;&nbsp;attamen omnes homines qui viderunt maiestatem meam et signa quae feci in Aegypto et in solitudine et temptaverunt me iam per decem vices nec oboedierunt voci meae 
<BR><FONT size=2>23</FONT>&nbsp;&nbsp;non videbunt terram pro qua iuravi patribus eorum nec quisquam ex illis qui detraxit mihi intuebitur eam 
<BR><FONT size=2>24</FONT>&nbsp;&nbsp;servum meum Chaleb qui plenus alio spiritu secutus est me inducam in terram hanc quam circuivit et semen eius possidebit eam 
<BR><FONT size=2>25</FONT>&nbsp;&nbsp;quoniam Amalechites et Chananeus habitant in vallibus cras movete castra et revertimini in solitudinem per viam maris Rubri 
<BR><FONT size=2>26</FONT>&nbsp;&nbsp;locutusque est Dominus ad Mosen et Aaron dicens 
<BR><FONT size=2>27</FONT>&nbsp;&nbsp;usquequo multitudo haec pessima murmurat contra me querellas filiorum Israhel audivi 
<BR><FONT size=2>28</FONT>&nbsp;&nbsp;dic ergo eis vivo ego ait Dominus sicut locuti estis audiente me sic faciam vobis 
<BR><FONT size=2>29</FONT>&nbsp;&nbsp;in solitudine hac iacebunt cadavera vestra omnes qui numerati estis a viginti annis et supra et murmurastis contra me 
<BR><FONT size=2>30</FONT>&nbsp;&nbsp;non intrabitis terram super quam levavi manum meam ut habitare vos facerem praeter Chaleb filium Iepphonne et Iosue filium Nun 
<BR><FONT size=2>31</FONT>&nbsp;&nbsp;parvulos autem vestros de quibus dixistis quod praedae hostibus forent introducam ut videant terram quae vobis displicuit 
<BR><FONT size=2>32</FONT>&nbsp;&nbsp;vestra cadavera iacebunt in solitudine 
<BR><FONT size=2>33</FONT>&nbsp;&nbsp;filii vestri erunt vagi in deserto annis quadraginta et portabunt fornicationem vestram donec consumantur cadavera patrum in deserto 
<BR><FONT size=2>34</FONT>&nbsp;&nbsp;iuxta numerum quadraginta dierum quibus considerastis terram annus pro die inputabitur et quadraginta annis recipietis iniquitates vestras et scietis ultionem meam 
<BR><FONT size=2>35</FONT>&nbsp;&nbsp;quoniam sicut locutus sum ita faciam omni multitudini huic pessimae quae consurrexit adversum me in solitudine hac deficiet et morietur 
<BR><FONT size=2>36</FONT>&nbsp;&nbsp;igitur omnes viri quos miserat Moses ad contemplandam terram et qui reversi murmurare fecerant contra eum omnem multitudinem detrahentes terrae quod esset mala 
<BR><FONT size=2>37</FONT>&nbsp;&nbsp;mortui sunt atque percussi in conspectu Domini 
<BR><FONT size=2>38</FONT>&nbsp;&nbsp;Iosue autem filius Nun et Chaleb filius Iepphonne vixerunt ex omnibus qui perrexerant ad considerandam terram 
<BR><FONT size=2>39</FONT>&nbsp;&nbsp;locutusque est Moses universa verba haec ad omnes filios Israhel et luxit populus nimis 
<BR><FONT size=2>40</FONT>&nbsp;&nbsp;et ecce mane primo surgentes ascenderunt verticem montis atque dixerunt parati sumus ascendere ad locum de quo Dominus locutus est quia peccavimus 
<BR><FONT size=2>41</FONT>&nbsp;&nbsp;quibus Moses cur inquit transgredimini verbum Domini quod vobis non cedet in prosperum 
<BR><FONT size=2>42</FONT>&nbsp;&nbsp;nolite ascendere non enim est Dominus vobiscum ne corruatis coram inimicis vestris 
<BR><FONT size=2>43</FONT>&nbsp;&nbsp;Amalechites et Chananeus ante vos sunt quorum gladio corruetis eo quod nolueritis adquiescere Domino nec erit Dominus vobiscum 
<BR><FONT size=2>44</FONT>&nbsp;&nbsp;at illi contenebrati ascenderunt in verticem montis arca autem testamenti Domini et Moses non recesserunt de castris 
<BR><FONT size=2>45</FONT>&nbsp;&nbsp;descenditque Amalechites et Chananeus qui habitabant in monte et percutiens eos atque concidens persecutus est usque Horma 
<P><HR>
<P><A NAME="15"></A><B>CAPUT 15</B><P>
<FONT size=2>1</FONT>&nbsp;&nbsp;locutus est Dominus ad Mosen dicens 
<BR><FONT size=2>2</FONT>&nbsp;&nbsp;loquere ad filios Israhel et dices ad eos cum ingressi fueritis terram habitationis vestrae quam ego dabo vobis 
<BR><FONT size=2>3</FONT>&nbsp;&nbsp;et feceritis oblationem Domino in holocaustum aut victimam vota solventes vel sponte offerentes munera aut in sollemnitatibus vestris adolentes odorem suavitatis Domino de bubus sive de ovibus 
<BR><FONT size=2>4</FONT>&nbsp;&nbsp;offeret quicumque immolaverit victimam sacrificium similae decimam partem oephi conspersae oleo quod mensuram habebit quartam partem hin 
<BR><FONT size=2>5</FONT>&nbsp;&nbsp;et vinum ad liba fundenda eiusdem mensurae dabit in holocausto sive in victima per agnos singulos 
<BR><FONT size=2>6</FONT>&nbsp;&nbsp;et arietis erit sacrificium similae duarum decimarum quae conspersa sit oleo tertiae partis hin 
<BR><FONT size=2>7</FONT>&nbsp;&nbsp;et vinum ad libamentum tertiae partis eiusdem mensurae offeret in odorem suavitatis Domino 
<BR><FONT size=2>8</FONT>&nbsp;&nbsp;quando vero de bubus feceris holocaustum aut hostiam ut impleas votum vel pacificas victimas 
<BR><FONT size=2>9</FONT>&nbsp;&nbsp;dabis per singulos boves similae tres decimas conspersae oleo quod habeat medium mensurae hin 
<BR><FONT size=2>10</FONT>&nbsp;&nbsp;et vinum ad liba fundenda eiusdem mensurae in oblationem suavissimi odoris Domino 
<BR><FONT size=2>11</FONT>&nbsp;&nbsp;sic facietis 
<BR><FONT size=2>12</FONT>&nbsp;&nbsp;per singulos boves et arietes et agnos et hedos 
<BR><FONT size=2>13</FONT>&nbsp;&nbsp;tam indigenae quam peregrini 
<BR><FONT size=2>14</FONT>&nbsp;&nbsp;eodem ritu offerent sacrificia 
<BR><FONT size=2>15</FONT>&nbsp;&nbsp;unum praeceptum erit atque iudicium tam vobis quam advenis terrae 
<BR><FONT size=2>16</FONT>&nbsp;&nbsp;locutus est Dominus ad Mosen dicens 
<BR><FONT size=2>17</FONT>&nbsp;&nbsp;loquere filiis Israhel et dices ad eos 
<BR><FONT size=2>18</FONT>&nbsp;&nbsp;cum veneritis in terram quam dabo vobis 
<BR><FONT size=2>19</FONT>&nbsp;&nbsp;et comederitis de panibus regionis illius separabitis primitias Domino 
<BR><FONT size=2>20</FONT>&nbsp;&nbsp;de cibis vestris sicut de areis primitias separatis 
<BR><FONT size=2>21</FONT>&nbsp;&nbsp;ita et de pulmentis dabitis primitiva Domino 
<BR><FONT size=2>22</FONT>&nbsp;&nbsp;quod si per ignorantiam praeterieritis quicquam horum quae locutus est Dominus ad Mosen 
<BR><FONT size=2>23</FONT>&nbsp;&nbsp;et mandavit per eum ad vos a die qua coepit iubere et ultra 
<BR><FONT size=2>24</FONT>&nbsp;&nbsp;oblitaque fuerit facere multitudo offeret vitulum de armento holocaustum in odorem suavissimum Domino et sacrificium eius ac liba ut caerimoniae postulant hircumque pro peccato 
<BR><FONT size=2>25</FONT>&nbsp;&nbsp;et rogabit sacerdos pro omni multitudine filiorum Israhel et dimittetur eis quoniam non sponte peccaverunt nihilominus offerentes incensum Domino pro se et pro peccato atque errore suo 
<BR><FONT size=2>26</FONT>&nbsp;&nbsp;et dimittetur universae plebi filiorum Israhel et advenis qui peregrinantur inter vos quoniam culpa est omnis populi per ignorantiam 
<BR><FONT size=2>27</FONT>&nbsp;&nbsp;quod si anima una nesciens peccaverit offeret capram anniculam pro peccato suo 
<BR><FONT size=2>28</FONT>&nbsp;&nbsp;et deprecabitur pro ea sacerdos quod inscia peccaverit coram Domino inpetrabitque ei veniam et dimittetur illi 
<BR><FONT size=2>29</FONT>&nbsp;&nbsp;tam indigenis quam advenis una lex erit omnium qui peccaverint ignorantes 
<BR><FONT size=2>30</FONT>&nbsp;&nbsp;anima vero quae per superbiam aliquid commiserit sive civis sit ille sive peregrinus quoniam adversum Dominum rebellis fuit peribit de populo suo 
<BR><FONT size=2>31</FONT>&nbsp;&nbsp;verbum enim Domini contempsit et praeceptum illius fecit irritum idcirco delebitur et portabit iniquitatem suam 
<BR><FONT size=2>32</FONT>&nbsp;&nbsp;factum est autem cum essent filii Israhel in solitudine et invenissent hominem colligentem ligna in die sabbati 
<BR><FONT size=2>33</FONT>&nbsp;&nbsp;obtulerunt eum Mosi et Aaron et universae multitudini 
<BR><FONT size=2>34</FONT>&nbsp;&nbsp;qui recluserunt eum in carcerem nescientes quid super eo facere deberent 
<BR><FONT size=2>35</FONT>&nbsp;&nbsp;dixitque Dominus ad Mosen morte moriatur homo iste obruat eum lapidibus omnis turba extra castra 
<BR><FONT size=2>36</FONT>&nbsp;&nbsp;cumque eduxissent eum foras obruerunt lapidibus et mortuus est sicut praeceperat Dominus 
<BR><FONT size=2>37</FONT>&nbsp;&nbsp;dixit quoque Dominus ad Mosen 
<BR><FONT size=2>38</FONT>&nbsp;&nbsp;loquere filiis Israhel et dices ad eos ut faciant sibi fimbrias per angulos palliorum ponentes in eis vittas hyacinthinas 
<BR><FONT size=2>39</FONT>&nbsp;&nbsp;quas cum viderint recordentur omnium mandatorum Domini nec sequantur cogitationes suas et oculos per res varias fornicantes 
<BR><FONT size=2>40</FONT>&nbsp;&nbsp;sed magis memores praeceptorum Domini faciant ea sintque sancti Deo suo 
<BR><FONT size=2>41</FONT>&nbsp;&nbsp;ego Dominus Deus vester qui eduxi vos de terra Aegypti ut essem vester Deus 
<P><HR>
<P><A NAME="16"></A><B>CAPUT 16</B><P>
<FONT size=2>1</FONT>&nbsp;&nbsp;ecce autem Core filius Isaar filii Caath filii Levi et Dathan atque Abiram filii Heliab Hon quoque filius Pheleth de filiis Ruben 
<BR><FONT size=2>2</FONT>&nbsp;&nbsp;surrexerunt contra Mosen aliique filiorum Israhel ducenti quinquaginta viri proceres synagogae et qui tempore concilii per nomina vocabantur 
<BR><FONT size=2>3</FONT>&nbsp;&nbsp;cumque stetissent adversum Mosen et Aaron dixerunt sufficiat vobis quia omnis multitudo sanctorum est et in ipsis est Dominus cur elevamini super populum Domini 
<BR><FONT size=2>4</FONT>&nbsp;&nbsp;quod cum audisset Moses cecidit pronus in faciem 
<BR><FONT size=2>5</FONT>&nbsp;&nbsp;locutusque ad Core et ad omnem multitudinem mane inquit notum faciet Dominus qui ad se pertineant et sanctos adplicabit sibi et quos elegerit adpropinquabunt ei 
<BR><FONT size=2>6</FONT>&nbsp;&nbsp;hoc igitur facite tollat unusquisque turibula sua tu Core et omne concilium tuum 
<BR><FONT size=2>7</FONT>&nbsp;&nbsp;et hausto cras igne ponite desuper thymiama coram Domino et quemcumque elegerit ipse erit sanctus multum erigimini filii Levi 
<BR><FONT size=2>8</FONT>&nbsp;&nbsp;dixitque rursum ad Core audite filii Levi 
<BR><FONT size=2>9</FONT>&nbsp;&nbsp;num parum vobis est quod separavit vos Deus Israhel ab omni populo et iunxit sibi ut serviretis ei in cultu tabernaculi et staretis coram frequentia populi et ministraretis ei 
<BR><FONT size=2>10</FONT>&nbsp;&nbsp;idcirco ad se fecit accedere te et omnes fratres tuos filios Levi ut vobis etiam sacerdotium vindicetis 
<BR><FONT size=2>11</FONT>&nbsp;&nbsp;et omnis globus tuus stet contra Dominum quid est enim Aaron ut murmuretis contra eum 
<BR><FONT size=2>12</FONT>&nbsp;&nbsp;misit ergo Moses ut vocaret Dathan et Abiram filios Heliab qui responderunt non venimus 
<BR><FONT size=2>13</FONT>&nbsp;&nbsp;numquid parum est tibi quod eduxisti nos de terra quae lacte et melle manabat ut occideres in deserto nisi et dominatus fueris nostri 
<BR><FONT size=2>14</FONT>&nbsp;&nbsp;re vera induxisti nos in terram quae fluit rivis lactis et mellis et dedisti nobis possessiones agrorum et vinearum an et oculos nostros vis eruere non venimus 
<BR><FONT size=2>15</FONT>&nbsp;&nbsp;iratusque Moses valde ait ad Dominum ne respicias sacrificia eorum tu scis quod ne asellum quidem umquam acceperim ab eis nec adflixerim quempiam eorum 
<BR><FONT size=2>16</FONT>&nbsp;&nbsp;dixitque ad Core tu et omnis congregatio tua state seorsum coram Domino et Aaron die crastino separatim 
<BR><FONT size=2>17</FONT>&nbsp;&nbsp;tollite singuli turibula vestra et ponite super ea incensum offerentes Domino ducenta quinquaginta turibula Aaron quoque teneat turibulum suum 
<BR><FONT size=2>18</FONT>&nbsp;&nbsp;quod cum fecissent stantibus Mosen et Aaron 
<BR><FONT size=2>19</FONT>&nbsp;&nbsp;et coacervassent adversum eos omnem multitudinem ad ostium tabernaculi apparuit cunctis gloria Domini 
<BR><FONT size=2>20</FONT>&nbsp;&nbsp;locutusque Dominus ad Mosen et Aaron ait 
<BR><FONT size=2>21</FONT>&nbsp;&nbsp;separamini de medio congregationis huius ut eos repente disperdam 
<BR><FONT size=2>22</FONT>&nbsp;&nbsp;qui ceciderunt proni in faciem atque dixerunt fortissime Deus spirituum universae carnis num uno peccante contra omnes tua ira desaeviet 
<BR><FONT size=2>23</FONT>&nbsp;&nbsp;et ait Dominus ad Mosen 
<BR><FONT size=2>24</FONT>&nbsp;&nbsp;praecipe universo populo ut separetur a tabernaculis Core et Dathan et Abiram 
<BR><FONT size=2>25</FONT>&nbsp;&nbsp;surrexitque Moses et abiit ad Dathan et Abiram et sequentibus eum senioribus Israhel 
<BR><FONT size=2>26</FONT>&nbsp;&nbsp;dixit ad turbam recedite a tabernaculis hominum impiorum et nolite tangere quae ad eos pertinent ne involvamini in peccatis eorum 
<BR><FONT size=2>27</FONT>&nbsp;&nbsp;cumque recessissent a tentoriis eorum per circuitum Dathan et Abiram egressi stabant in introitu papilionum suorum cum uxoribus et liberis omnique frequentia 
<BR><FONT size=2>28</FONT>&nbsp;&nbsp;et ait Moses in hoc scietis quod Dominus miserit me ut facerem universa quae cernitis et non ex proprio ea corde protulerim 
<BR><FONT size=2>29</FONT>&nbsp;&nbsp;si consueta hominum morte interierint et visitaverit eos plaga qua et ceteri visitari solent non misit me Dominus 
<BR><FONT size=2>30</FONT>&nbsp;&nbsp;sin autem novam rem fecerit Dominus ut aperiens terra os suum degluttiat eos et omnia quae ad illos pertinent descenderintque viventes in infernum scietis quod blasphemaverint Dominum 
<BR><FONT size=2>31</FONT>&nbsp;&nbsp;confestim igitur ut cessavit loqui disrupta est terra sub pedibus eorum 
<BR><FONT size=2>32</FONT>&nbsp;&nbsp;et aperiens os suum devoravit illos cum tabernaculis suis et universa substantia 
<BR><FONT size=2>33</FONT>&nbsp;&nbsp;descenderuntque vivi in infernum operti humo et perierunt de medio multitudinis 
<BR><FONT size=2>34</FONT>&nbsp;&nbsp;at vero omnis Israhel qui stabat per gyrum fugit ad clamorem pereuntium dicens ne forte et nos terra degluttiat 
<BR><FONT size=2>35</FONT>&nbsp;&nbsp;sed et ignis egressus a Domino interfecit ducentos quinquaginta viros qui offerebant incensum 
<BR><FONT size=2>36</FONT>&nbsp;&nbsp;locutusque est Dominus ad Mosen dicens 
<BR><FONT size=2>37</FONT>&nbsp;&nbsp;praecipe Eleazaro filio Aaron sacerdotis ut tollat turibula quae iacent in incendio et ignem huc illucque dispergat quoniam sanctificata sunt 
<BR><FONT size=2>38</FONT>&nbsp;&nbsp;in mortibus peccatorum producatque ea in lamminas et adfigat altari eo quod oblatum sit in eis incensum Domino et sanctificata sint ut cernant ea pro signo et monumento filii Israhel 
<BR><FONT size=2>39</FONT>&nbsp;&nbsp;tulit ergo Eleazar sacerdos turibula aenea in quibus obtulerant hii quos incendium devoravit et produxit ea in lamminas adfigens altari 
<BR><FONT size=2>40</FONT>&nbsp;&nbsp;ut haberent postea filii Israhel quibus commonerentur ne quis accedat alienigena et qui non est de semine Aaron ad offerendum incensum Domino ne patiatur sicut passus est Core et omnis congregatio eius loquente Domino ad Mosen 
<BR><FONT size=2>41</FONT>&nbsp;&nbsp;murmuravit autem omnis multitudo filiorum Israhel sequenti die contra Mosen et Aaron dicens vos interfecistis populum Domini 
<BR><FONT size=2>42</FONT>&nbsp;&nbsp;cumque oreretur seditio et tumultus incresceret 
<BR><FONT size=2>43</FONT>&nbsp;&nbsp;Moses et Aaron fugerunt ad tabernaculum foederis quod postquam ingressi sunt operuit nubes et apparuit gloria Domini 
<BR><FONT size=2>44</FONT>&nbsp;&nbsp;dixitque Dominus ad Mosen 
<BR><FONT size=2>45</FONT>&nbsp;&nbsp;recedite de medio huius multitudinis etiam nunc delebo eos cumque iacerent in terra 
<BR><FONT size=2>46</FONT>&nbsp;&nbsp;dixit Moses ad Aaron tolle turibulum et hausto igne de altari mitte incensum desuper pergens cito ad populum ut roges pro eis iam enim egressa est ira a Domino et plaga desaevit 
<BR><FONT size=2>47</FONT>&nbsp;&nbsp;quod cum fecisset Aaron et cucurrisset ad mediam multitudinem quam iam vastabat incendium obtulit thymiama 
<BR><FONT size=2>48</FONT>&nbsp;&nbsp;et stans inter mortuos ac viventes pro populo deprecatus est et plaga cessavit 
<BR><FONT size=2>49</FONT>&nbsp;&nbsp;fuerunt autem qui percussi sunt quattuordecim milia hominum et septingenti absque his qui perierant in seditione Core 
<BR><FONT size=2>50</FONT>&nbsp;&nbsp;reversusque est Aaron ad Mosen ad ostium tabernaculi foederis postquam quievit interitus 
<P><HR>
<P><A NAME="17"></A><B>CAPUT 17</B><P>
<FONT size=2>1</FONT>&nbsp;&nbsp;et locutus est Dominus ad Mosen dicens 
<BR><FONT size=2>2</FONT>&nbsp;&nbsp;loquere ad filios Israhel et accipe ab eis virgas singulas per cognationes suas a cunctis principibus tribuum virgas duodecim et uniuscuiusque nomen superscribes virgae suae 
<BR><FONT size=2>3</FONT>&nbsp;&nbsp;nomen autem Aaron erit in tribu Levi et una virga cunctas eorum familias continebit 
<BR><FONT size=2>4</FONT>&nbsp;&nbsp;ponesque eas in tabernaculo foederis coram testimonio ubi loquar ad te 
<BR><FONT size=2>5</FONT>&nbsp;&nbsp;quem ex his elegero germinabit virga eius et cohibebo a me querimonias filiorum Israhel quibus contra vos murmurant 
<BR><FONT size=2>6</FONT>&nbsp;&nbsp;locutusque est Moses ad filios Israhel et dederunt ei omnes principes virgas per singulas tribus fueruntque virgae duodecim absque virga Aaron 
<BR><FONT size=2>7</FONT>&nbsp;&nbsp;quas cum posuisset Moses coram Domino in tabernaculo testimonii 
<BR><FONT size=2>8</FONT>&nbsp;&nbsp;sequenti die regressus invenit germinasse virgam Aaron in domo Levi et turgentibus gemmis eruperant flores qui foliis dilatatis in amigdalas deformati sunt 
<BR><FONT size=2>9</FONT>&nbsp;&nbsp;protulit ergo Moses omnes virgas de conspectu Domini ad cunctos filios Israhel videruntque et receperunt singuli virgas suas 
<BR><FONT size=2>10</FONT>&nbsp;&nbsp;dixitque Dominus ad Mosen refer virgam Aaron in tabernaculum testimonii ut servetur ibi in signum rebellium filiorum et quiescant querellae eorum a me ne moriantur 
<BR><FONT size=2>11</FONT>&nbsp;&nbsp;fecitque Moses sicut praeceperat Dominus 
<BR><FONT size=2>12</FONT>&nbsp;&nbsp;dixerunt autem filii Israhel ad Mosen ecce consumpti sumus omnes perivimus 
<BR><FONT size=2>13</FONT>&nbsp;&nbsp;quicumque accedit ad tabernaculum Domini moritur num usque ad internicionem cuncti delendi sumus 
<P><HR>
<P><A NAME="18"></A><B>CAPUT 18</B><P>
<FONT size=2>1</FONT>&nbsp;&nbsp;dixitque Dominus ad Aaron tu et filii tui et domus patris tui tecum portabitis iniquitatem sanctuarii et tu et filii tui simul sustinebitis peccata sacerdotii vestri 
<BR><FONT size=2>2</FONT>&nbsp;&nbsp;sed et fratres tuos de tribu Levi et sceptro patris tui sume tecum praestoque sint et ministrent tibi tu autem et filii tui ministrabitis in tabernaculo testimonii 
<BR><FONT size=2>3</FONT>&nbsp;&nbsp;excubabuntque Levitae ad praecepta tua et ad cuncta opera tabernaculi ita dumtaxat ut ad vasa sanctuarii et altare non accedant ne et illi moriantur et vos pereatis simul 
<BR><FONT size=2>4</FONT>&nbsp;&nbsp;sint autem tecum et excubent in custodiis tabernaculi et in omnibus caerimoniis eius alienigena non miscebitur vobis 
<BR><FONT size=2>5</FONT>&nbsp;&nbsp;excubate in custodia sanctuarii et in ministerio altaris ne oriatur indignatio super filios Israhel 
<BR><FONT size=2>6</FONT>&nbsp;&nbsp;ego dedi vobis fratres vestros Levitas de medio filiorum Israhel et tradidi donum Domino ut serviant in ministeriis tabernaculi eius 
<BR><FONT size=2>7</FONT>&nbsp;&nbsp;tu autem et filii tui custodite sacerdotium vestrum et omnia quae ad cultum altaris pertinent et intra velum sunt per sacerdotes administrabuntur si quis externus accesserit occidetur 
<BR><FONT size=2>8</FONT>&nbsp;&nbsp;locutus est Dominus ad Aaron ecce dedi tibi custodiam primitiarum mearum omnia quae sanctificantur a filiis Israhel tibi tradidi et filiis tuis pro officio sacerdotali legitima sempiterna 
<BR><FONT size=2>9</FONT>&nbsp;&nbsp;haec ergo accipies de his quae sanctificantur et oblata sunt Domino omnis oblatio et sacrificium et quicquid pro peccato atque delicto redditur mihi et cedet in sancta sanctorum tuum erit et filiorum tuorum 
<BR><FONT size=2>10</FONT>&nbsp;&nbsp;in sanctuario comedes illud mares tantum edent ex eo quia consecratum est tibi 
<BR><FONT size=2>11</FONT>&nbsp;&nbsp;primitias autem quas voverint et obtulerint filii Israhel tibi dedi et filiis ac filiabus tuis iure perpetuo qui mundus est in domo tua vescetur eis 
<BR><FONT size=2>12</FONT>&nbsp;&nbsp;omnem medullam olei et vini ac frumenti quicquid offerunt primitiarum Domino tibi dedi 
<BR><FONT size=2>13</FONT>&nbsp;&nbsp;universa frugum initia quas gignit humus et Domino deportantur cedent in usus tuos qui mundus est in domo tua vescetur eis 
<BR><FONT size=2>14</FONT>&nbsp;&nbsp;omne quod ex voto reddiderint filii Israhel tuum erit 
<BR><FONT size=2>15</FONT>&nbsp;&nbsp;quicquid primum erumpet e vulva cunctae carnis quam offerunt Domino sive ex hominibus sive de pecoribus fuerit tui iuris erit ita dumtaxat ut pro hominis primogenito pretium accipias et omne animal quod inmundum est redimi facias 
<BR><FONT size=2>16</FONT>&nbsp;&nbsp;cuius redemptio erit post unum mensem siclis argenti quinque pondere sanctuarii siclus viginti obolos habet 
<BR><FONT size=2>17</FONT>&nbsp;&nbsp;primogenitum autem bovis et ovis et caprae non facies redimi quia sanctificata sunt Domino sanguinem tantum eorum fundes super altare et adipes adolebis in suavissimum odorem Domino 
<BR><FONT size=2>18</FONT>&nbsp;&nbsp;carnes vero in usum tuum cedent sicut pectusculum consecratum et armus dexter tua erunt 
<BR><FONT size=2>19</FONT>&nbsp;&nbsp;omnes primitias sanctuarii quas offerunt filii Israhel Domino tibi dedi et filiis ac filiabus tuis iure perpetuo pactum salis est sempiternum coram Domino tibi ac filiis tuis 
<BR><FONT size=2>20</FONT>&nbsp;&nbsp;dixitque Dominus ad Aaron in terra eorum nihil possidebitis nec habebitis partem inter eos ego pars et hereditas tua in medio filiorum Israhel 
<BR><FONT size=2>21</FONT>&nbsp;&nbsp;filiis autem Levi dedi omnes decimas Israhelis in possessionem pro ministerio quo serviunt mihi in tabernaculo foederis 
<BR><FONT size=2>22</FONT>&nbsp;&nbsp;ut non accedant ultra filii Israhel ad tabernaculum nec committant peccatum mortiferum 
<BR><FONT size=2>23</FONT>&nbsp;&nbsp;solis filiis Levi mihi in tabernaculo servientibus et portantibus peccata populi legitimum sempiternum erit in generationibus vestris nihil aliud possidebunt 
<BR><FONT size=2>24</FONT>&nbsp;&nbsp;decimarum oblatione contenti quas in usus eorum et necessaria separavi 
<BR><FONT size=2>25</FONT>&nbsp;&nbsp;locutusque est Dominus ad Mosen dicens 
<BR><FONT size=2>26</FONT>&nbsp;&nbsp;praecipe Levitis atque denuntia cum acceperitis a filiis Israhel decimas quas dedi vobis primitias earum offerte Domino id est decimam partem decimae 
<BR><FONT size=2>27</FONT>&nbsp;&nbsp;ut reputetur vobis in oblationem primitivorum tam de areis quam de torcularibus 
<BR><FONT size=2>28</FONT>&nbsp;&nbsp;et universis quorum accipitis primitias offerte Domino et date Aaron sacerdoti 
<BR><FONT size=2>29</FONT>&nbsp;&nbsp;omnia quae offertis ex decimis et in donaria Domini separatis optima et electa erunt 
<BR><FONT size=2>30</FONT>&nbsp;&nbsp;dicesque ad eos si praeclara et meliora quaeque obtuleritis ex decimis reputabitur vobis quasi de area et torculari dederitis primitias 
<BR><FONT size=2>31</FONT>&nbsp;&nbsp;et comedetis eas in omnibus locis vestris tam vos quam familiae vestrae quia pretium est pro ministerio quo servitis in tabernaculo testimonii 
<BR><FONT size=2>32</FONT>&nbsp;&nbsp;et non peccabitis super hoc egregia vobis et pinguia reservantes ne polluatis oblationes filiorum Israhel et moriamini 
<P><HR>
<P><A NAME="19"></A><B>CAPUT 19</B><P>
<FONT size=2>1</FONT>&nbsp;&nbsp;locutusque est Dominus ad Mosen et Aaron dicens 
<BR><FONT size=2>2</FONT>&nbsp;&nbsp;ista est religio victimae quam constituit Dominus praecipe filiis Israhel ut adducant ad te vaccam rufam aetatis integrae in qua nulla sit macula nec portaverit iugum 
<BR><FONT size=2>3</FONT>&nbsp;&nbsp;tradetisque eam Eleazaro sacerdoti qui eductam extra castra immolabit in conspectu omnium 
<BR><FONT size=2>4</FONT>&nbsp;&nbsp;et tinguens digitum in sanguine eius asperget contra fores tabernaculi septem vicibus 
<BR><FONT size=2>5</FONT>&nbsp;&nbsp;conburetque eam cunctis videntibus tam pelle et carnibus eius quam sanguine et fimo flammae traditis 
<BR><FONT size=2>6</FONT>&nbsp;&nbsp;lignum quoque cedrinum et hysopum coccumque bis tinctum sacerdos mittet in flammam quae vaccam vorat 
<BR><FONT size=2>7</FONT>&nbsp;&nbsp;et tunc demum lotis vestibus et corpore suo ingredietur in castra commaculatusque erit usque ad vesperam 
<BR><FONT size=2>8</FONT>&nbsp;&nbsp;sed et ille qui conbuserit eam lavabit vestimenta sua et corpus et inmundus erit usque ad vesperam 
<BR><FONT size=2>9</FONT>&nbsp;&nbsp;colliget autem vir mundus cineres vaccae et effundet eos extra castra in loco purissimo ut sint multitudini filiorum Israhel in custodiam et in aquam aspersionis quia pro peccato vacca conbusta est 
<BR><FONT size=2>10</FONT>&nbsp;&nbsp;cumque laverit qui vaccae portaverat cineres vestimenta sua inmundus erit usque ad vesperum habebunt hoc filii Israhel et advenae qui habitant inter eos sanctum iure perpetuo 
<BR><FONT size=2>11</FONT>&nbsp;&nbsp;qui tetigerit cadaver hominis et propter hoc septem diebus fuerit inmundus 
<BR><FONT size=2>12</FONT>&nbsp;&nbsp;aspergetur ex hac aqua die tertio et septimo et sic mundabitur si die tertio aspersus non fuerit septimo non poterit emundari 
<BR><FONT size=2>13</FONT>&nbsp;&nbsp;omnis qui tetigerit humanae animae morticinum et aspersus hac commixtione non fuerit polluet tabernaculum Domini et peribit ex Israhel quia aqua expiationis non est aspersus inmundus erit et manebit spurcitia eius super eum 
<BR><FONT size=2>14</FONT>&nbsp;&nbsp;ista est lex hominis qui moritur in tabernaculo omnes qui ingrediuntur tentorium illius et universa vasa quae ibi sunt polluta erunt septem diebus 
<BR><FONT size=2>15</FONT>&nbsp;&nbsp;vas quod non habuerit operculum nec ligaturam desuper inmundum erit 
<BR><FONT size=2>16</FONT>&nbsp;&nbsp;si quis in agro tetigerit cadaver occisi hominis aut per se mortui sive os illius vel sepulchrum inmundus erit septem diebus 
<BR><FONT size=2>17</FONT>&nbsp;&nbsp;tollent de cineribus conbustionis atque peccati et mittent aquas vivas super eos in vas 
<BR><FONT size=2>18</FONT>&nbsp;&nbsp;in quibus cum homo mundus tinxerit hysopum asperget eo omne tentorium et cunctam supellectilem et homines huiuscemodi contagione pollutos 
<BR><FONT size=2>19</FONT>&nbsp;&nbsp;atque hoc modo mundus lustrabit inmundum tertio et septimo die expiatusque die septimo lavabit et se et vestimenta sua et mundus erit ad vesperam 
<BR><FONT size=2>20</FONT>&nbsp;&nbsp;si quis hoc ritu non fuerit expiatus peribit anima illius de medio ecclesiae quia sanctuarium Domini polluit et non est aqua lustrationis aspersus 
<BR><FONT size=2>21</FONT>&nbsp;&nbsp;erit hoc praeceptum legitimum sempiternum ipse quoque qui aspergit aquas lavabit vestimenta sua omnis qui tetigerit aquas expiationis inmundus erit usque ad vesperam 
<BR><FONT size=2>22</FONT>&nbsp;&nbsp;quicquid tetigerit inmundus inmundum faciet et anima quae horum quippiam tetigerit inmunda erit usque ad vesperum 
<P><HR>
<P><A NAME="20"></A><B>CAPUT 20</B><P>
<FONT size=2>1</FONT>&nbsp;&nbsp;veneruntque filii Israhel et omnis multitudo in desertum Sin mense primo et mansit populus in Cades mortuaque est ibi Maria et sepulta in eodem loco 
<BR><FONT size=2>2</FONT>&nbsp;&nbsp;cumque indigeret aqua populus coierunt adversum Mosen et Aaron 
<BR><FONT size=2>3</FONT>&nbsp;&nbsp;et versi in seditionem dixerunt utinam perissemus inter fratres nostros coram Domino 
<BR><FONT size=2>4</FONT>&nbsp;&nbsp;cur eduxistis ecclesiam Domini in solitudinem ut et nos et nostra iumenta moriantur 
<BR><FONT size=2>5</FONT>&nbsp;&nbsp;quare nos fecistis ascendere de Aegypto et adduxistis in locum istum pessimum qui seri non potest qui nec ficum gignit nec vineas nec mala granata insuper et aquam non habet ad bibendum 
<BR><FONT size=2>6</FONT>&nbsp;&nbsp;ingressusque Moses et Aaron dimissa multitudine tabernaculum foederis corruerunt proni in terram et apparuit gloria Domini super eos 
<BR><FONT size=2>7</FONT>&nbsp;&nbsp;locutusque est Dominus ad Mosen dicens 
<BR><FONT size=2>8</FONT>&nbsp;&nbsp;tolle virgam et congrega populum tu et Aaron frater tuus et loquimini ad petram coram eis et illa dabit aquas cumque eduxeris aquam de petra bibet omnis multitudo et iumenta eius 
<BR><FONT size=2>9</FONT>&nbsp;&nbsp;tulit igitur Moses virgam quae erat in conspectu Domini sicut praeceperat ei 
<BR><FONT size=2>10</FONT>&nbsp;&nbsp;congregata multitudine ante petram dixitque eis audite rebelles et increduli num de petra hac vobis aquam poterimus eicere 
<BR><FONT size=2>11</FONT>&nbsp;&nbsp;cumque elevasset Moses manum percutiens virga bis silicem egressae sunt aquae largissimae ita ut et populus biberet et iumenta 
<BR><FONT size=2>12</FONT>&nbsp;&nbsp;dixitque Dominus ad Mosen et Aaron quia non credidistis mihi ut sanctificaretis me coram filiis Israhel non introducetis hos populos in terram quam dabo eis 
<BR><FONT size=2>13</FONT>&nbsp;&nbsp;haec est aqua Contradictionis ubi iurgati sunt filii Israhel contra Dominum et sanctificatus est in eis 
<BR><FONT size=2>14</FONT>&nbsp;&nbsp;misit interea nuntios Moses de Cades ad regem Edom qui dicerent haec mandat frater tuus Israhel nosti omnem laborem qui adprehendit nos 
<BR><FONT size=2>15</FONT>&nbsp;&nbsp;quomodo descenderint patres nostri in Aegyptum et habitaverimus ibi multo tempore adflixerintque nos Aegyptii et patres nostros 
<BR><FONT size=2>16</FONT>&nbsp;&nbsp;et quomodo clamaverimus ad Dominum et exaudierit nos miseritque angelum qui eduxerit nos de Aegypto ecce in urbe Cades quae est in extremis finibus tuis positi 
<BR><FONT size=2>17</FONT>&nbsp;&nbsp;obsecramus ut nobis transire liceat per terram tuam non ibimus per agros nec per vineas non bibemus aquas de puteis tuis sed gradiemur via publica nec ad dextram nec ad sinistram declinantes donec transeamus terminos tuos 
<BR><FONT size=2>18</FONT>&nbsp;&nbsp;cui respondit Edom non transibis per me alioquin armatus occurram tibi 
<BR><FONT size=2>19</FONT>&nbsp;&nbsp;dixeruntque filii Israhel per tritam gradiemur viam et si biberimus aquas tuas nos et pecora nostra dabimus quod iustum est nulla erit in pretio difficultas tantum velociter transeamus 
<BR><FONT size=2>20</FONT>&nbsp;&nbsp;at ille respondit non transibis statimque egressus est obvius cum infinita multitudine et manu forti 
<BR><FONT size=2>21</FONT>&nbsp;&nbsp;nec voluit adquiescere deprecanti ut concederet transitum per fines suos quam ob rem devertit ab eo Israhel 
<BR><FONT size=2>22</FONT>&nbsp;&nbsp;cumque castra movissent de Cades venerunt in montem Or qui est in finibus terrae Edom 
<BR><FONT size=2>23</FONT>&nbsp;&nbsp;ubi locutus est Dominus ad Mosen 
<BR><FONT size=2>24</FONT>&nbsp;&nbsp;pergat inquit Aaron ad populos suos non enim intrabit terram quam dedi filiis Israhel eo quod incredulus fuerit ori meo ad aquas Contradictionis 
<BR><FONT size=2>25</FONT>&nbsp;&nbsp;tolle Aaron et filium eius cum eo et duces eos in montem Or 
<BR><FONT size=2>26</FONT>&nbsp;&nbsp;cumque nudaveris patrem veste sua indues ea Eleazarum filium eius et Aaron colligetur et morietur ibi 
<BR><FONT size=2>27</FONT>&nbsp;&nbsp;fecit Moses ut praeceperat Dominus et ascenderunt in montem Or coram omni multitudine 
<BR><FONT size=2>28</FONT>&nbsp;&nbsp;cumque Aaron spoliasset vestibus suis induit eis Eleazarum filium eius 
<BR><FONT size=2>29</FONT>&nbsp;&nbsp;illo mortuo in montis supercilio descendit cum Eleazaro 
<BR><FONT size=2>30</FONT>&nbsp;&nbsp;omnis autem multitudo videns occubuisse Aaron flevit super eo triginta diebus per cunctas familias suas 
<P><HR>
<P><A NAME="21"></A><B>CAPUT 21</B><P>
<FONT size=2>1</FONT>&nbsp;&nbsp;quod cum audisset Chananeus rex Arad qui habitabat ad meridiem venisse scilicet Israhel per exploratorum viam pugnavit contra illum et victor existens duxit ex eo praedam 
<BR><FONT size=2>2</FONT>&nbsp;&nbsp;at Israhel voto se Domino obligans ait si tradideris populum istum in manu mea delebo urbes eius 
<BR><FONT size=2>3</FONT>&nbsp;&nbsp;exaudivitque Dominus preces Israhel et tradidit Chananeum quem ille interfecit subversis urbibus eius et vocavit nomen loci illius Horma id est anathema 
<BR><FONT size=2>4</FONT>&nbsp;&nbsp;profecti sunt autem et de monte Or per viam quae ducit ad mare Rubrum ut circumirent terram Edom et taedere coepit populum itineris ac laboris 
<BR><FONT size=2>5</FONT>&nbsp;&nbsp;locutusque contra Deum et Mosen ait cur eduxisti nos de Aegypto ut moreremur in solitudine deest panis non sunt aquae anima nostra iam nausiat super cibo isto levissimo 
<BR><FONT size=2>6</FONT>&nbsp;&nbsp;quam ob rem misit Dominus in populum ignitos serpentes ad quorum plagas et mortes plurimorum 
<BR><FONT size=2>7</FONT>&nbsp;&nbsp;venerunt ad Mosen atque dixerunt peccavimus quia locuti sumus contra Dominum et te ora ut tollat a nobis serpentes oravit Moses pro populo 
<BR><FONT size=2>8</FONT>&nbsp;&nbsp;et locutus est Dominus ad eum fac serpentem et pone eum pro signo qui percussus aspexerit eum vivet 
<BR><FONT size=2>9</FONT>&nbsp;&nbsp;fecit ergo Moses serpentem aeneum et posuit pro signo quem cum percussi aspicerent sanabantur 
<BR><FONT size=2>10</FONT>&nbsp;&nbsp;profectique filii Israhel castrametati sunt in Oboth 
<BR><FONT size=2>11</FONT>&nbsp;&nbsp;unde egressi fixere tentoria in Hieabarim in solitudine quae respicit Moab contra orientalem plagam 
<BR><FONT size=2>12</FONT>&nbsp;&nbsp;et inde moventes venerunt ad torrentem Zared 
<BR><FONT size=2>13</FONT>&nbsp;&nbsp;quem relinquentes castrametati sunt contra Arnon quae est in deserto et prominet in finibus Amorrei siquidem Arnon terminus est Moab dividens Moabitas et Amorreos 
<BR><FONT size=2>14</FONT>&nbsp;&nbsp;unde dicitur in libro bellorum Domini sicut fecit in mari Rubro sic faciet in torrentibus Arnon 
<BR><FONT size=2>15</FONT>&nbsp;&nbsp;scopuli torrentium inclinati sunt ut requiescerent in Ar et recumberent in finibus Moabitarum 
<BR><FONT size=2>16</FONT>&nbsp;&nbsp;ex eo loco apparuit puteus super quo locutus est Dominus ad Mosen congrega populum et dabo ei aquam 
<BR><FONT size=2>17</FONT>&nbsp;&nbsp;tunc cecinit Israhel carmen istud ascendat puteus concinebant 
<BR><FONT size=2>18</FONT>&nbsp;&nbsp;puteus quem foderunt principes et paraverunt duces multitudinis in datore legis et in baculis suis de solitudine Matthana 
<BR><FONT size=2>19</FONT>&nbsp;&nbsp;de Matthana Nahalihel de Nahalihel in Bamoth 
<BR><FONT size=2>20</FONT>&nbsp;&nbsp;de Bamoth vallis est in regione Moab in vertice Phasga et quod respicit contra desertum 
<BR><FONT size=2>21</FONT>&nbsp;&nbsp;misit autem Israhel nuntios ad Seon regem Amorreorum dicens 
<BR><FONT size=2>22</FONT>&nbsp;&nbsp;obsecro ut transire mihi liceat per terram tuam non declinabimus in agros et vineas non bibemus aquas ex puteis via regia gradiemur donec transeamus terminos tuos 
<BR><FONT size=2>23</FONT>&nbsp;&nbsp;qui concedere noluit ut transiret Israhel per fines suos quin potius exercitu congregato egressus est obviam in desertum et venit in Iasa pugnavitque contra eum 
<BR><FONT size=2>24</FONT>&nbsp;&nbsp;a quo percussus est in ore gladii et possessa est terra eius ab Arnon usque Iebboc et filios Ammon quia forti praesidio tenebantur termini Ammanitarum 
<BR><FONT size=2>25</FONT>&nbsp;&nbsp;tulit ergo Israhel omnes civitates eius et habitavit in urbibus Amorrei in Esebon scilicet et viculis eius 
<BR><FONT size=2>26</FONT>&nbsp;&nbsp;urbs Esebon fuit regis Seon Amorrei qui pugnavit contra regem Moab et tulit omnem terram quae dicionis illius fuerat usque Arnon 
<BR><FONT size=2>27</FONT>&nbsp;&nbsp;idcirco dicitur in proverbio venite in Esebon aedificetur et construatur civitas Seon 
<BR><FONT size=2>28</FONT>&nbsp;&nbsp;ignis egressus est de Esebon flamma de oppido Seon et devoravit Ar Moabitarum et habitatores excelsorum Arnon 
<BR><FONT size=2>29</FONT>&nbsp;&nbsp;vae tibi Moab peristi popule Chamos dedit filios eius in fugam et filias in captivitatem regi Amorreorum Seon 
<BR><FONT size=2>30</FONT>&nbsp;&nbsp;iugum ipsorum disperiit ab Esebon usque Dibon lassi pervenerunt in Nophe et usque Medaba 
<BR><FONT size=2>31</FONT>&nbsp;&nbsp;habitavit itaque Israhel in terra Amorrei 
<BR><FONT size=2>32</FONT>&nbsp;&nbsp;misitque Moses qui explorarent Iazer cuius ceperunt viculos et possederunt habitatores 
<BR><FONT size=2>33</FONT>&nbsp;&nbsp;verteruntque se et ascenderunt per viam Basan et occurrit eis Og rex Basan cum omni populo suo pugnaturus in Edrai 
<BR><FONT size=2>34</FONT>&nbsp;&nbsp;dixitque Dominus ad Mosen ne timeas eum quia in manu tua tradidi illum et omnem populum ac terram eius faciesque illi sicut fecisti Seon regi Amorreorum habitatori Esebon 
<BR><FONT size=2>35</FONT>&nbsp;&nbsp;percusserunt igitur et hunc cum filiis suis universumque populum eius usque ad internicionem et possederunt terram illius 
<P><HR>
<P><A NAME="22"></A><B>CAPUT 22</B><P>
<FONT size=2>1</FONT>&nbsp;&nbsp;profectique castrametati sunt in campestribus Moab ubi trans Iordanem Hierichus sita est 
<BR><FONT size=2>2</FONT>&nbsp;&nbsp;videns autem Balac filius Sepphor omnia quae fecerat Israhel Amorreo 
<BR><FONT size=2>3</FONT>&nbsp;&nbsp;et quod pertimuissent eum Moabitae et impetum eius ferre non possent 
<BR><FONT size=2>4</FONT>&nbsp;&nbsp;dixit ad maiores natu Madian ita delebit hic populus omnes qui in nostris finibus commorantur quomodo solet bos herbas usque ad radices carpere ipse erat eo tempore rex in Moab 
<BR><FONT size=2>5</FONT>&nbsp;&nbsp;misit ergo nuntios ad Balaam filium Beor ariolum qui habitabat super flumen terrae filiorum Ammon ut vocarent eum et dicerent ecce egressus est populus ex Aegypto qui operuit superficiem terrae sedens contra me 
<BR><FONT size=2>6</FONT>&nbsp;&nbsp;veni igitur et maledic populo huic quia fortior me est si quo modo possim percutere et eicere eum de terra mea novi enim quod benedictus sit cui benedixeris et maledictus in quem maledicta congesseris 
<BR><FONT size=2>7</FONT>&nbsp;&nbsp;perrexerunt seniores Moab et maiores natu Madian habentes divinationis pretium in manibus cumque venissent ad Balaam et narrassent ei omnia verba Balac 
<BR><FONT size=2>8</FONT>&nbsp;&nbsp;ille respondit manete hic nocte et respondebo quicquid mihi dixerit Dominus manentibus illis apud Balaam venit Deus et ait ad eum 
<BR><FONT size=2>9</FONT>&nbsp;&nbsp;quid sibi volunt homines isti apud te 
<BR><FONT size=2>10</FONT>&nbsp;&nbsp;respondit Balac filius Sepphor rex Moabitarum misit ad me 
<BR><FONT size=2>11</FONT>&nbsp;&nbsp;dicens ecce populus qui egressus est de Aegypto operuit superficiem terrae veni et maledic ei si quo modo possim pugnans abicere eum 
<BR><FONT size=2>12</FONT>&nbsp;&nbsp;dixitque Deus ad Balaam noli ire cum eis neque maledicas populo quia benedictus est 
<BR><FONT size=2>13</FONT>&nbsp;&nbsp;qui mane consurgens dixit ad principes ite in terram vestram quia prohibuit me Deus venire vobiscum 
<BR><FONT size=2>14</FONT>&nbsp;&nbsp;reversi principes dixerunt ad Balac noluit Balaam venire nobiscum 
<BR><FONT size=2>15</FONT>&nbsp;&nbsp;rursum ille multo plures et nobiliores quam ante miserat misit 
<BR><FONT size=2>16</FONT>&nbsp;&nbsp;qui cum venissent ad Balaam dixerunt sic dicit Balac filius Sepphor ne cuncteris venire ad me 
<BR><FONT size=2>17</FONT>&nbsp;&nbsp;paratum honorare te et quicquid volueris dare veni et maledic populo isti 
<BR><FONT size=2>18</FONT>&nbsp;&nbsp;respondit Balaam si dederit mihi Balac plenam domum suam argenti et auri non potero inmutare verbum Domini Dei mei ut vel plus vel minus loquar 
<BR><FONT size=2>19</FONT>&nbsp;&nbsp;obsecro ut hic maneatis etiam hac nocte et scire queam quid mihi rursum respondeat Dominus 
<BR><FONT size=2>20</FONT>&nbsp;&nbsp;venit ergo Deus ad Balaam nocte et ait ei si vocare te venerunt homines isti surge et vade cum eis ita dumtaxat ut quod tibi praecepero facias 
<BR><FONT size=2>21</FONT>&nbsp;&nbsp;surrexit Balaam mane et strata asina profectus est cum eis 
<BR><FONT size=2>22</FONT>&nbsp;&nbsp;et iratus est Deus stetitque angelus Domini in via contra Balaam qui sedebat asinae et duos pueros habebat secum 
<BR><FONT size=2>23</FONT>&nbsp;&nbsp;cernens asina angelum stantem in via evaginato gladio avertit se de itinere et ibat per agrum quam cum verberaret Balaam et vellet ad semitam reducere 
<BR><FONT size=2>24</FONT>&nbsp;&nbsp;stetit angelus in angustiis duarum maceriarum quibus vineae cingebantur 
<BR><FONT size=2>25</FONT>&nbsp;&nbsp;quem videns asina iunxit se parieti et adtrivit sedentis pedem at ille iterum verberabat 
<BR><FONT size=2>26</FONT>&nbsp;&nbsp;et nihilominus angelus ad locum angustum transiens ubi nec ad dextram nec ad sinistram poterat deviari obvius stetit 
<BR><FONT size=2>27</FONT>&nbsp;&nbsp;cumque vidisset asina stantem angelum concidit sub pedibus sedentis qui iratus vehementius caedebat fuste latera 
<BR><FONT size=2>28</FONT>&nbsp;&nbsp;aperuitque Dominus os asinae et locuta est quid feci tibi cur percutis me ecce iam tertio 
<BR><FONT size=2>29</FONT>&nbsp;&nbsp;respondit Balaam quia commeruisti et inlusisti mihi utinam haberem gladium ut te percuterem 
<BR><FONT size=2>30</FONT>&nbsp;&nbsp;dixit asina nonne animal tuum sum cui semper sedere consuesti usque in praesentem diem dic quid simile umquam fecerim tibi at ille ait numquam 
<BR><FONT size=2>31</FONT>&nbsp;&nbsp;protinus aperuit Dominus oculos Balaam et vidit angelum stantem in via evaginato gladio adoravitque eum pronus in terram 
<BR><FONT size=2>32</FONT>&nbsp;&nbsp;cui angelus cur inquit tertio verberas asinam tuam ego veni ut adversarer tibi quia perversa est via tua mihique contraria 
<BR><FONT size=2>33</FONT>&nbsp;&nbsp;et nisi asina declinasset de via dans locum resistenti te occidissem et illa viveret 
<BR><FONT size=2>34</FONT>&nbsp;&nbsp;dixit Balaam peccavi nesciens quod tu stares contra me et nunc si displicet tibi ut vadam revertar 
<BR><FONT size=2>35</FONT>&nbsp;&nbsp;ait angelus vade cum istis et cave ne aliud quam praecepero tibi loquaris ivit igitur cum principibus 
<BR><FONT size=2>36</FONT>&nbsp;&nbsp;quod cum audisset Balac egressus est in occursum eius in oppido Moabitarum quod situm est in extremis finibus Arnon 
<BR><FONT size=2>37</FONT>&nbsp;&nbsp;dixitque ad Balaam misi nuntios ut vocarent te cur non statim venisti ad me an quia mercedem adventui tuo reddere nequeo 
<BR><FONT size=2>38</FONT>&nbsp;&nbsp;cui ille respondit ecce adsum numquid loqui potero aliud nisi quod Deus posuerit in ore meo 
<BR><FONT size=2>39</FONT>&nbsp;&nbsp;perrexerunt ergo simul et venerunt in urbem quae in extremis regni eius finibus erat 
<BR><FONT size=2>40</FONT>&nbsp;&nbsp;cumque occidisset Balac boves et oves misit ad Balaam et principes qui cum eo erant munera 
<BR><FONT size=2>41</FONT>&nbsp;&nbsp;mane autem facto duxit eum ad excelsa Baal et intuitus est extremam partem populi 
<P><HR>
<P><A NAME="23"></A><B>CAPUT 23</B><P>
<FONT size=2>1</FONT>&nbsp;&nbsp;dixitque Balaam ad Balac aedifica mihi hic septem aras et para totidem vitulos eiusdemque numeri arietes 
<BR><FONT size=2>2</FONT>&nbsp;&nbsp;cumque fecisset iuxta sermonem Balaam inposuerunt simul vitulum et arietem super aram 
<BR><FONT size=2>3</FONT>&nbsp;&nbsp;dixitque Balaam ad Balac sta paulisper iuxta holocaustum tuum donec vadam si forte occurrat mihi Dominus et quodcumque imperaverit loquar tibi 
<BR><FONT size=2>4</FONT>&nbsp;&nbsp;cumque abisset velociter occurrit ei Deus locutusque ad eum Balaam septem inquit aras erexi et inposui vitulum et arietem desuper 
<BR><FONT size=2>5</FONT>&nbsp;&nbsp;Dominus autem posuit verbum in ore eius et ait revertere ad Balac et haec loqueris 
<BR><FONT size=2>6</FONT>&nbsp;&nbsp;reversus invenit stantem Balac iuxta holocaustum suum et omnes principes Moabitarum 
<BR><FONT size=2>7</FONT>&nbsp;&nbsp;adsumptaque parabola sua dixit de Aram adduxit me Balac rex Moabitarum de montibus orientis veni inquit et maledic Iacob propera et detestare Israhel 
<BR><FONT size=2>8</FONT>&nbsp;&nbsp;quomodo maledicam cui non maledixit Deus qua ratione detester quem Dominus non detestatur 
<BR><FONT size=2>9</FONT>&nbsp;&nbsp;de summis silicibus videbo eum et de collibus considerabo illum populus solus habitabit et inter gentes non reputabitur 
<BR><FONT size=2>10</FONT>&nbsp;&nbsp;quis dinumerare possit pulverem Iacob et nosse numerum stirpis Israhel moriatur anima mea morte iustorum et fiant novissima mea horum similia 
<BR><FONT size=2>11</FONT>&nbsp;&nbsp;dixitque Balac ad Balaam quid est hoc quod agis ut malediceres inimicis vocavi te et tu e contrario benedicis eis 
<BR><FONT size=2>12</FONT>&nbsp;&nbsp;cui ille respondit num aliud possum loqui nisi quod iusserit Dominus 
<BR><FONT size=2>13</FONT>&nbsp;&nbsp;dixit ergo Balac veni mecum in alterum locum unde partem Israhelis videas et totum videre non possis inde maledicito ei 
<BR><FONT size=2>14</FONT>&nbsp;&nbsp;cumque duxisset eum in locum sublimem super verticem montis Phasga aedificavit Balaam septem aras et inpositis supra vitulo atque ariete 
<BR><FONT size=2>15</FONT>&nbsp;&nbsp;dixit ad Balac sta hic iuxta holocaustum tuum donec ego pergam obvius 
<BR><FONT size=2>16</FONT>&nbsp;&nbsp;cui cum Dominus occurrisset posuissetque verbum in ore eius ait revertere ad Balac et haec loqueris ei 
<BR><FONT size=2>17</FONT>&nbsp;&nbsp;reversus invenit eum stantem iuxta holocaustum suum et principes Moabitarum cum eo ad quem Balac quid inquit locutus est Dominus 
<BR><FONT size=2>18</FONT>&nbsp;&nbsp;at ille adsumpta parabola sua ait sta Balac et ausculta audi fili Sepphor 
<BR><FONT size=2>19</FONT>&nbsp;&nbsp;non est Deus quasi homo ut mentiatur nec ut filius hominis ut mutetur dixit ergo et non faciet locutus est et non implebit 
<BR><FONT size=2>20</FONT>&nbsp;&nbsp;ad benedicendum adductus sum benedictionem prohibere non valeo 
<BR><FONT size=2>21</FONT>&nbsp;&nbsp;non est idolum in Iacob nec videtur simulacrum in Israhel Dominus Deus eius cum eo est et clangor victoriae regis in illo 
<BR><FONT size=2>22</FONT>&nbsp;&nbsp;Deus eduxit eum de Aegypto cuius fortitudo similis est rinocerotis 
<BR><FONT size=2>23</FONT>&nbsp;&nbsp;non est augurium in Iacob nec divinatio in Israhel temporibus suis dicetur Iacob et Israheli quid operatus sit Deus 
<BR><FONT size=2>24</FONT>&nbsp;&nbsp;ecce populus ut leaena consurget et quasi leo erigetur non accubabit donec devoret praedam et occisorum sanguinem bibat 
<BR><FONT size=2>25</FONT>&nbsp;&nbsp;dixitque Balac ad Balaam nec maledicas ei nec benedicas 
<BR><FONT size=2>26</FONT>&nbsp;&nbsp;et ille nonne ait dixi tibi quod quicquid mihi Deus imperaret hoc facerem 
<BR><FONT size=2>27</FONT>&nbsp;&nbsp;et ait Balac ad eum veni et ducam te ad alium locum si forte placeat Deo ut inde maledicas eis 
<BR><FONT size=2>28</FONT>&nbsp;&nbsp;cumque duxisset eum super verticem montis Phogor qui respicit solitudinem 
<BR><FONT size=2>29</FONT>&nbsp;&nbsp;dixit ei Balaam aedifica mihi hic septem aras et para totidem vitulos eiusdemque numeri arietes 
<BR><FONT size=2>30</FONT>&nbsp;&nbsp;fecit Balac ut Balaam dixerat inposuitque vitulos et arietes per singulas aras 
<P><HR>
<P><A NAME="24"></A><B>CAPUT 24</B><P>
<FONT size=2>1</FONT>&nbsp;&nbsp;cumque vidisset Balaam quod placeret Domino ut benediceret Israheli nequaquam abiit ut ante perrexerat ut augurium quaereret sed dirigens contra desertum vultum suum 
<BR><FONT size=2>2</FONT>&nbsp;&nbsp;et elevans oculos vidit Israhel in tentoriis commorantem per tribus suas et inruente in se spiritu Dei 
<BR><FONT size=2>3</FONT>&nbsp;&nbsp;adsumpta parabola ait dixit Balaam filius Beor dixit homo cuius obturatus est oculus 
<BR><FONT size=2>4</FONT>&nbsp;&nbsp;dixit auditor sermonum Dei qui visionem Omnipotentis intuitus est qui cadit et sic aperiuntur oculi eius 
<BR><FONT size=2>5</FONT>&nbsp;&nbsp;quam pulchra tabernacula tua Iacob et tentoria tua Israhel 
<BR><FONT size=2>6</FONT>&nbsp;&nbsp;ut valles nemorosae ut horti iuxta fluvios inrigui ut tabernacula quae fixit Dominus quasi cedri propter aquas 
<BR><FONT size=2>7</FONT>&nbsp;&nbsp;fluet aqua de situla eius et semen illius erit in aquas multas tolletur propter Agag rex eius et auferetur regnum illius 
<BR><FONT size=2>8</FONT>&nbsp;&nbsp;Deus eduxit illum de Aegypto cuius fortitudo similis est rinocerotis devorabunt gentes hostes illius ossaque eorum confringent et perforabunt sagittis 
<BR><FONT size=2>9</FONT>&nbsp;&nbsp;accubans dormivit ut leo et quasi leaena quam suscitare nullus audebit qui benedixerit tibi erit ipse benedictus qui maledixerit in maledictione reputabitur 
<BR><FONT size=2>10</FONT>&nbsp;&nbsp;iratusque Balac contra Balaam conplosis manibus ait ad maledicendum inimicis meis vocavi te quibus e contrario tertio benedixisti 
<BR><FONT size=2>11</FONT>&nbsp;&nbsp;revertere ad locum tuum decreveram quidem magnifice honorare te sed Dominus privavit te honore disposito 
<BR><FONT size=2>12</FONT>&nbsp;&nbsp;respondit Balaam ad Balac nonne nuntiis tuis quos misisti ad me dixi 
<BR><FONT size=2>13</FONT>&nbsp;&nbsp;si dederit mihi Balac plenam domum suam argenti et auri non potero praeterire sermonem Domini Dei mei ut vel boni quid vel mali proferam ex corde meo sed quicquid Dominus dixerit hoc loquar 
<BR><FONT size=2>14</FONT>&nbsp;&nbsp;verumtamen pergens ad populum meum dabo consilium quid populus tuus huic populo faciat extremo tempore 
<BR><FONT size=2>15</FONT>&nbsp;&nbsp;sumpta igitur parabola rursum ait dixit Balaam filius Beor dixit homo cuius obturatus est oculus 
<BR><FONT size=2>16</FONT>&nbsp;&nbsp;dixit auditor sermonum Dei qui novit doctrinam Altissimi et visiones Omnipotentis videt qui cadens apertos habet oculos 
<BR><FONT size=2>17</FONT>&nbsp;&nbsp;videbo eum sed non modo intuebor illum sed non prope orietur stella ex Iacob et consurget virga de Israhel et percutiet duces Moab vastabitque omnes filios Seth 
<BR><FONT size=2>18</FONT>&nbsp;&nbsp;et erit Idumea possessio eius hereditas Seir cedet inimicis suis Israhel vero fortiter aget 
<BR><FONT size=2>19</FONT>&nbsp;&nbsp;de Iacob erit qui dominetur et perdat reliquias civitatis 
<BR><FONT size=2>20</FONT>&nbsp;&nbsp;cumque vidisset Amalech adsumens parabolam ait principium gentium Amalech cuius extrema perdentur 
<BR><FONT size=2>21</FONT>&nbsp;&nbsp;vidit quoque Cineum et adsumpta parabola ait robustum est quidem habitaculum tuum sed si in petra posueris nidum tuum 
<BR><FONT size=2>22</FONT>&nbsp;&nbsp;et fueris electus de stirpe Cain quamdiu poteris permanere Assur enim capiet te 
<BR><FONT size=2>23</FONT>&nbsp;&nbsp;adsumptaque parabola iterum locutus est heu quis victurus est quando ista faciet Deus 
<BR><FONT size=2>24</FONT>&nbsp;&nbsp;venient in trieribus de Italia superabunt Assyrios vastabuntque Hebraeos et ad extremum etiam ipsi peribunt 
<BR><FONT size=2>25</FONT>&nbsp;&nbsp;surrexitque Balaam et reversus est in locum suum Balac quoque via qua venerat rediit 
<P><HR>
<P><A NAME="25"></A><B>CAPUT 25</B><P>
<FONT size=2>1</FONT>&nbsp;&nbsp;morabatur autem eo tempore Israhel in Setthim et fornicatus est populus cum filiabus Moab 
<BR><FONT size=2>2</FONT>&nbsp;&nbsp;quae vocaverunt eos ad sacrificia sua at illi comederunt et adoraverunt deos earum 
<BR><FONT size=2>3</FONT>&nbsp;&nbsp;initiatusque est Israhel Beelphegor et iratus Dominus 
<BR><FONT size=2>4</FONT>&nbsp;&nbsp;ait ad Mosen tolle cunctos principes populi et suspende eos contra solem in patibulis ut avertatur furor meus ab Israhel 
<BR><FONT size=2>5</FONT>&nbsp;&nbsp;dixitque Moses ad iudices Israhel occidat unusquisque proximos suos qui initiati sunt Beelphegor 
<BR><FONT size=2>6</FONT>&nbsp;&nbsp;et ecce unus de filiis Israhel intravit coram fratribus suis ad scortum madianitin vidente Mose et omni turba filiorum Israhel qui flebant ante fores tabernaculi 
<BR><FONT size=2>7</FONT>&nbsp;&nbsp;quod cum vidisset Finees filius Eleazari filii Aaron sacerdotis surrexit de medio multitudinis et arrepto pugione 
<BR><FONT size=2>8</FONT>&nbsp;&nbsp;ingressus est post virum israhelitem in lupanar et perfodit ambos simul virum scilicet et mulierem in locis genitalibus cessavitque plaga a filiis Israhel 
<BR><FONT size=2>9</FONT>&nbsp;&nbsp;et occisi sunt viginti quattuor milia homines 
<BR><FONT size=2>10</FONT>&nbsp;&nbsp;dixitque Dominus ad Mosen 
<BR><FONT size=2>11</FONT>&nbsp;&nbsp;Finees filius Eleazari filii Aaron sacerdotis avertit iram meam a filiis Israhel quia zelo meo commotus est contra eos ut non ipse delerem filios Israhel in zelo meo 
<BR><FONT size=2>12</FONT>&nbsp;&nbsp;idcirco loquere ad eos ecce do ei pacem foederis mei 
<BR><FONT size=2>13</FONT>&nbsp;&nbsp;et erit tam ipsi quam semini illius pactum sacerdotii sempiternum quia zelatus est pro Deo suo et expiavit scelus filiorum Israhel 
<BR><FONT size=2>14</FONT>&nbsp;&nbsp;erat autem nomen viri israhelitae qui occisus est cum Madianitide Zambri filius Salu dux de cognatione et tribu Symeonis 
<BR><FONT size=2>15</FONT>&nbsp;&nbsp;porro mulier madianitis quae pariter interfecta est vocabatur Chozbi filia Sur principis nobilissimi Madianitarum 
<BR><FONT size=2>16</FONT>&nbsp;&nbsp;locutusque est Dominus ad Mosen dicens 
<BR><FONT size=2>17</FONT>&nbsp;&nbsp;hostes vos sentiant Madianitae et percutite eos 
<BR><FONT size=2>18</FONT>&nbsp;&nbsp;quia et ipsi hostiliter egerunt contra vos et decepere insidiis per idolum Phogor et Chozbi filiam ducis Madian sororem suam quae percussa est in die plagae pro sacrilegio Phogor 
<P><HR>
<P><A NAME="26"></A><B>CAPUT 26</B><P>
<FONT size=2>1</FONT>&nbsp;&nbsp;postquam noxiorum sanguis effusus est dixit Dominus ad Mosen et Eleazarum filium Aaron sacerdotem 
<BR><FONT size=2>2</FONT>&nbsp;&nbsp;numerate omnem summam filiorum Israhel a viginti annis et supra per domos et cognationes suas cunctos qui possunt ad bella procedere 
<BR><FONT size=2>3</FONT>&nbsp;&nbsp;locuti sunt itaque Moses et Eleazar sacerdos in campestribus Moab super Iordanem contra Hierichum ad eos qui erant 
<BR><FONT size=2>4</FONT>&nbsp;&nbsp;a viginti annis et supra sicut Dominus imperarat quorum iste est numerus 
<BR><FONT size=2>5</FONT>&nbsp;&nbsp;Ruben primogenitus Israhel huius filius Enoch a quo familia Enochitarum et Phallu a quo familia Phalluitarum 
<BR><FONT size=2>6</FONT>&nbsp;&nbsp;et Esrom a quo familia Esromitarum et Charmi a quo familia Charmitarum 
<BR><FONT size=2>7</FONT>&nbsp;&nbsp;hae sunt familiae de stirpe Ruben quarum numerus inventus est quadraginta tria milia et septingenti triginta 
<BR><FONT size=2>8</FONT>&nbsp;&nbsp;filius Phallu Heliab 
<BR><FONT size=2>9</FONT>&nbsp;&nbsp;huius filii Namuhel et Dathan et Abiram isti sunt Dathan et Abiram principes populi qui surrexerunt contra Mosen et Aaron in seditione Core quando adversum Dominum rebellaverunt 
<BR><FONT size=2>10</FONT>&nbsp;&nbsp;et aperiens terra os suum devoravit Core morientibus plurimis quando conbusit ignis ducentos quinquaginta viros et factum est grande miraculum 
<BR><FONT size=2>11</FONT>&nbsp;&nbsp;ut Core pereunte filii illius non perirent 
<BR><FONT size=2>12</FONT>&nbsp;&nbsp;filii Symeon per cognationes suas Namuhel ab hoc familia Namuhelitarum Iamin ab hoc familia Iaminitarum Iachin ab hoc familia Iachinitarum 
<BR><FONT size=2>13</FONT>&nbsp;&nbsp;Zare ab hoc familia Zareitarum Saul ab hoc familia Saulitarum 
<BR><FONT size=2>14</FONT>&nbsp;&nbsp;hae sunt familiae de stirpe Symeon quarum omnis numerus fuit viginti duo milia ducentorum 
<BR><FONT size=2>15</FONT>&nbsp;&nbsp;filii Gad per cognationes suas Sephon ab hoc familia Sephonitarum Aggi ab hoc familia Aggitarum Suni ab hoc familia Sunitarum 
<BR><FONT size=2>16</FONT>&nbsp;&nbsp;Ozni ab hoc familia Oznitarum Heri ab hoc familia Heritarum 
<BR><FONT size=2>17</FONT>&nbsp;&nbsp;Arod ab hoc familia Aroditarum Arihel ab hoc familia Arihelitarum 
<BR><FONT size=2>18</FONT>&nbsp;&nbsp;istae sunt familiae Gad quarum omnis numerus fuit quadraginta milia quingentorum 
<BR><FONT size=2>19</FONT>&nbsp;&nbsp;filii Iuda Her et Onan qui ambo mortui sunt in terra Chanaan 
<BR><FONT size=2>20</FONT>&nbsp;&nbsp;fueruntque filii Iuda per cognationes suas Sela a quo familia Selanitarum Phares a quo familia Pharesitarum Zare a quo familia Zareitarum 
<BR><FONT size=2>21</FONT>&nbsp;&nbsp;porro filii Phares Esrom a quo familia Esromitarum et Amul a quo familia Amulitarum 
<BR><FONT size=2>22</FONT>&nbsp;&nbsp;istae sunt familiae Iuda quarum omnis numerus fuit septuaginta milia quingentorum 
<BR><FONT size=2>23</FONT>&nbsp;&nbsp;filii Isachar per cognationes suas Thola a quo familia Tholaitarum Phua a quo familia Phuaitarum 
<BR><FONT size=2>24</FONT>&nbsp;&nbsp;Iasub a quo familia Iasubitarum Semran a quo familia Semranitarum 
<BR><FONT size=2>25</FONT>&nbsp;&nbsp;hae sunt cognationes Isachar quarum numerus fuit sexaginta quattuor milia trecentorum 
<BR><FONT size=2>26</FONT>&nbsp;&nbsp;filii Zabulon per cognationes suas Sared a quo familia Sareditarum Helon a quo familia Helonitarum Ialel a quo familia Ialelitarum 
<BR><FONT size=2>27</FONT>&nbsp;&nbsp;hae sunt cognationes Zabulon quarum numerus fuit sexaginta milia quingentorum 
<BR><FONT size=2>28</FONT>&nbsp;&nbsp;filii Ioseph per cognationes suas Manasse et Ephraim 
<BR><FONT size=2>29</FONT>&nbsp;&nbsp;de Manasse ortus est Machir a quo familia Machiritarum Machir genuit Galaad a quo familia Galaaditarum 
<BR><FONT size=2>30</FONT>&nbsp;&nbsp;Galaad habuit filios Hiezer a quo familia Hiezeritarum et Elec a quo familia Elecarum 
<BR><FONT size=2>31</FONT>&nbsp;&nbsp;et Asrihel a quo familia Asrihelitarum et Sechem a quo familia Sechemitarum 
<BR><FONT size=2>32</FONT>&nbsp;&nbsp;et Semida a quo familia Semidatarum et Epher a quo familia Epheritarum 
<BR><FONT size=2>33</FONT>&nbsp;&nbsp;fuit autem Epher pater Salphaad qui filios non habebat sed tantum filias quarum ista sunt nomina Maala et Noa et Egla et Melcha et Thersa 
<BR><FONT size=2>34</FONT>&nbsp;&nbsp;hae sunt familiae Manasse et numerus earum quinquaginta duo milia septingentorum 
<BR><FONT size=2>35</FONT>&nbsp;&nbsp;filii autem Ephraim per cognationes suas fuerunt hii Suthala a quo familia Suthalitarum Becher a quo familia Becheritarum Tehen a quo familia Tehenitarum 
<BR><FONT size=2>36</FONT>&nbsp;&nbsp;porro filius Suthala fuit Heran a quo familia Heranitarum 
<BR><FONT size=2>37</FONT>&nbsp;&nbsp;hae sunt cognationes filiorum Ephraim quarum numerus triginta duo milia quingentorum 
<BR><FONT size=2>38</FONT>&nbsp;&nbsp;isti sunt filii Ioseph per familias suas filii Beniamin in cognationibus suis Bale a quo familia Baleitarum Azbel a quo familia Azbelitarum Ahiram a quo familia Ahiramitarum 
<BR><FONT size=2>39</FONT>&nbsp;&nbsp;Supham a quo familia Suphamitarum Hupham a quo familia Huphamitarum 
<BR><FONT size=2>40</FONT>&nbsp;&nbsp;filii Bale Hered et Noeman de Hered familia Hereditarum de Noeman familia Noemitarum 
<BR><FONT size=2>41</FONT>&nbsp;&nbsp;hii sunt filii Beniamin per cognationes suas quorum numerus quadraginta quinque milia sescentorum 
<BR><FONT size=2>42</FONT>&nbsp;&nbsp;filii Dan per cognationes suas Suham a quo familia Suhamitarum hae cognationes Dan per familias suas 
<BR><FONT size=2>43</FONT>&nbsp;&nbsp;omnes fuere Suhamitae quorum numerus erat sexaginta quattuor milia quadringentorum 
<BR><FONT size=2>44</FONT>&nbsp;&nbsp;filii Aser per cognationes suas Iemna a quo familia Iemnaitarum Iessui a quo familia Iessuitarum Brie a quo familia Brieitarum 
<BR><FONT size=2>45</FONT>&nbsp;&nbsp;filii Brie Haber a quo familia Haberitarum et Melchihel a quo familia Melchihelitarum 
<BR><FONT size=2>46</FONT>&nbsp;&nbsp;nomen autem filiae Aser fuit Sara 
<BR><FONT size=2>47</FONT>&nbsp;&nbsp;hae cognationes filiorum Aser et numerus eorum quinquaginta tria milia quadringentorum 
<BR><FONT size=2>48</FONT>&nbsp;&nbsp;filii Nepthalim per cognationes suas Iessihel a quo familia Iessihelitarum Guni a quo familia Gunitarum 
<BR><FONT size=2>49</FONT>&nbsp;&nbsp;Iesser a quo familia Iesseritarum Sellem a quo familia Sellemitarum 
<BR><FONT size=2>50</FONT>&nbsp;&nbsp;hae sunt cognationes filiorum Nepthalim per familias suas quorum numerus quadraginta quinque milia quadringentorum 
<BR><FONT size=2>51</FONT>&nbsp;&nbsp;ista est summa filiorum Israhel qui recensiti sunt sescenta milia et mille septingenti triginta 
<BR><FONT size=2>52</FONT>&nbsp;&nbsp;locutusque est Dominus ad Mosen dicens 
<BR><FONT size=2>53</FONT>&nbsp;&nbsp;istis dividetur terra iuxta numerum vocabulorum in possessiones suas 
<BR><FONT size=2>54</FONT>&nbsp;&nbsp;pluribus maiorem partem dabis et paucioribus minorem singulis sicut nunc recensiti sunt tradetur possessio 
<BR><FONT size=2>55</FONT>&nbsp;&nbsp;ita dumtaxat ut sors terram tribubus dividat et familiis 
<BR><FONT size=2>56</FONT>&nbsp;&nbsp;quicquid sorte contigerit hoc vel plures accipient vel pauciores 
<BR><FONT size=2>57</FONT>&nbsp;&nbsp;hic quoque est numerus filiorum Levi per familias suas Gerson a quo familia Gersonitarum Caath a quo familia Caathitarum Merari a quo familia Meraritarum 
<BR><FONT size=2>58</FONT>&nbsp;&nbsp;hae sunt familiae Levi familia Lobni familia Hebroni familia Mooli familia Musi familia Cori at vero Caath genuit Amram 
<BR><FONT size=2>59</FONT>&nbsp;&nbsp;qui habuit uxorem Iochabed filiam Levi quae nata est ei in Aegypto haec genuit viro suo Amram filios Aaron et Mosen et Mariam sororem eorum 
<BR><FONT size=2>60</FONT>&nbsp;&nbsp;de Aaron orti sunt Nadab et Abiu et Eleazar et Ithamar 
<BR><FONT size=2>61</FONT>&nbsp;&nbsp;quorum Nadab et Abiu mortui sunt cum obtulissent ignem alienum coram Domino 
<BR><FONT size=2>62</FONT>&nbsp;&nbsp;fueruntque omnes qui numerati sunt viginti tria milia generis masculini ab uno mense et supra quia non sunt recensiti inter filios Israhel nec eis cum ceteris data possessio 
<BR><FONT size=2>63</FONT>&nbsp;&nbsp;hic est numerus filiorum Israhel qui descripti sunt a Mosen et Eleazaro sacerdote in campestribus Moab supra Iordanem contra Hiericho 
<BR><FONT size=2>64</FONT>&nbsp;&nbsp;inter quos nullus fuit eorum qui ante numerati sunt a Mose et Aaron in deserto Sinai 
<BR><FONT size=2>65</FONT>&nbsp;&nbsp;praedixerat enim Dominus quod omnes morerentur in solitudine nullusque remansit ex eis nisi Chaleb filius Iepphonne et Iosue filius Nun 
<P><HR>
<P><A NAME="27"></A><B>CAPUT 27</B><P>
<FONT size=2>1</FONT>&nbsp;&nbsp;accesserunt autem filiae Salphaad filii Epher filii Galaad filii Machir filii Manasse qui fuit filius Ioseph quarum sunt nomina Maala et Noa et Egla et Melcha et Thersa 
<BR><FONT size=2>2</FONT>&nbsp;&nbsp;steteruntque coram Mosen et Eleazaro sacerdote et cunctis principibus populi ad ostium tabernaculi foederis atque dixerunt 
<BR><FONT size=2>3</FONT>&nbsp;&nbsp;pater noster mortuus est in deserto nec fuit in seditione quae concitata est contra Dominum sub Core sed in peccato suo mortuus est hic non habuit mares filios cur tollitur nomen illius de familia sua quia non habet filium date nobis possessionem inter cognatos patris nostri 
<BR><FONT size=2>4</FONT>&nbsp;&nbsp;rettulitque Moses causam earum ad iudicium Domini 
<BR><FONT size=2>5</FONT>&nbsp;&nbsp;qui dixit ad eum 
<BR><FONT size=2>6</FONT>&nbsp;&nbsp;iustam rem postulant filiae Salphaad da eis possessionem inter cognatos patris sui et ei in hereditate succedant 
<BR><FONT size=2>7</FONT>&nbsp;&nbsp;ad filios autem Israhel loqueris haec 
<BR><FONT size=2>8</FONT>&nbsp;&nbsp;homo cum mortuus fuerit absque filio ad filiam eius transibit hereditas 
<BR><FONT size=2>9</FONT>&nbsp;&nbsp;si filiam non habuerit habebit successores fratres suos 
<BR><FONT size=2>10</FONT>&nbsp;&nbsp;quod si et fratres non fuerint dabitis hereditatem fratribus patris eius 
<BR><FONT size=2>11</FONT>&nbsp;&nbsp;sin autem nec patruos habuerit dabitur hereditas his qui ei proximi sunt eritque hoc filiis Israhel sanctum lege perpetua sicut praecepit Dominus Mosi 
<BR><FONT size=2>12</FONT>&nbsp;&nbsp;dixit quoque Dominus ad Mosen ascende in montem istum Abarim et contemplare inde terram quam daturus sum filiis Israhel 
<BR><FONT size=2>13</FONT>&nbsp;&nbsp;cumque videris eam ibis et tu ad populum tuum sicut ivit frater tuus Aaron 
<BR><FONT size=2>14</FONT>&nbsp;&nbsp;quia offendistis me in deserto Sin in contradictione multitudinis nec sanctificare me voluistis coram ea super aquas hae sunt aquae Contradictionis in Cades deserti Sin 
<BR><FONT size=2>15</FONT>&nbsp;&nbsp;cui respondit Moses 
<BR><FONT size=2>16</FONT>&nbsp;&nbsp;provideat Dominus Deus spirituum omnis carnis hominem qui sit super multitudinem hanc 
<BR><FONT size=2>17</FONT>&nbsp;&nbsp;et possit exire et intrare ante eos et educere illos vel introducere ne sit populus Domini sicut oves absque pastore 
<BR><FONT size=2>18</FONT>&nbsp;&nbsp;dixitque Dominus ad eum tolle Iosue filium Nun virum in quo est spiritus et pone manum tuam super eum 
<BR><FONT size=2>19</FONT>&nbsp;&nbsp;qui stabit coram Eleazaro sacerdote et omni multitudine 
<BR><FONT size=2>20</FONT>&nbsp;&nbsp;et dabis ei praecepta cunctis videntibus et partem gloriae tuae ut audiat eum omnis synagoga filiorum Israhel 
<BR><FONT size=2>21</FONT>&nbsp;&nbsp;pro hoc si quid agendum erit Eleazar sacerdos consulet Dominum ad verbum eius egredietur et ingredietur ipse et omnes filii Israhel cum eo et cetera multitudo 
<BR><FONT size=2>22</FONT>&nbsp;&nbsp;fecit Moses ut praeceperat Dominus cumque tulisset Iosue statuit eum coram Eleazaro sacerdote et omni frequentia populi 
<BR><FONT size=2>23</FONT>&nbsp;&nbsp;et inpositis capiti eius manibus cuncta replicavit quae mandaverat Dominus 
<P><HR>
<P><A NAME="28"></A><B>CAPUT 28</B><P>
<FONT size=2>1</FONT>&nbsp;&nbsp;dixit quoque Dominus ad Mosen 
<BR><FONT size=2>2</FONT>&nbsp;&nbsp;praecipe filiis Israhel et dices ad eos oblationem meam et panes et incensum odoris suavissimi offerte per tempora sua 
<BR><FONT size=2>3</FONT>&nbsp;&nbsp;haec sunt sacrificia quae offerre debetis agnos anniculos inmaculatos duos cotidie in holocaustum sempiternum 
<BR><FONT size=2>4</FONT>&nbsp;&nbsp;unum offeretis mane et alterum ad vesperam 
<BR><FONT size=2>5</FONT>&nbsp;&nbsp;decimam partem oephi similae quae conspersa sit oleo purissimo et habeat quartam partem hin 
<BR><FONT size=2>6</FONT>&nbsp;&nbsp;holocaustum iuge est quod obtulistis in monte Sinai in odorem suavissimum incensi Domini 
<BR><FONT size=2>7</FONT>&nbsp;&nbsp;et libabitis vini quartam partem hin per agnos singulos in sanctuario Domini 
<BR><FONT size=2>8</FONT>&nbsp;&nbsp;alterumque agnum similiter offeretis ad vesperam iuxta omnem ritum sacrificii matutini et libamentorum eius oblationem suavissimi odoris Domino 
<BR><FONT size=2>9</FONT>&nbsp;&nbsp;die autem sabbati offeretis duos agnos anniculos inmaculatos et duas decimas similae oleo conspersae in sacrificio et liba 
<BR><FONT size=2>10</FONT>&nbsp;&nbsp;quae rite funduntur per singula sabbata in holocausto sempiterno 
<BR><FONT size=2>11</FONT>&nbsp;&nbsp;in kalendis autem id est in mensuum exordiis offeretis holocaustum Domino vitulos de armento duos arietem unum agnos anniculos septem inmaculatos 
<BR><FONT size=2>12</FONT>&nbsp;&nbsp;et tres decimas similae oleo conspersae in sacrificio per singulos vitulos et duas decimas similae oleo conspersae per singulos arietes 
<BR><FONT size=2>13</FONT>&nbsp;&nbsp;et decimam decimae similae ex oleo in sacrificio per agnos singulos holocaustum suavissimi odoris atque incensi est Domino 
<BR><FONT size=2>14</FONT>&nbsp;&nbsp;libamenta autem vini quae per singulas fundenda sunt victimas ista erunt media pars hin per vitulos singulos tertia per arietem quarta per agnum hoc erit holocaustum per omnes menses qui sibi anno vertente succedunt 
<BR><FONT size=2>15</FONT>&nbsp;&nbsp;hircus quoque offeretur Domino pro peccatis in holocaustum sempiternum cum libamentis suis 
<BR><FONT size=2>16</FONT>&nbsp;&nbsp;mense autem primo quartadecima die mensis phase Domini erit 
<BR><FONT size=2>17</FONT>&nbsp;&nbsp;et quintadecima die sollemnitas septem diebus vescentur azymis 
<BR><FONT size=2>18</FONT>&nbsp;&nbsp;quarum dies prima venerabilis et sancta erit omne opus servile non facietis in ea 
<BR><FONT size=2>19</FONT>&nbsp;&nbsp;offeretisque incensum holocaustum Domino vitulos de armento duos arietem unum agnos anniculos inmaculatos septem 
<BR><FONT size=2>20</FONT>&nbsp;&nbsp;et sacrificia singulorum ex simila quae conspersa sit oleo tres decimas per singulos vitulos et duas decimas per arietem 
<BR><FONT size=2>21</FONT>&nbsp;&nbsp;et decimam decimae per agnos singulos id est per septem agnos 
<BR><FONT size=2>22</FONT>&nbsp;&nbsp;et hircum pro peccato unum ut expietur pro vobis 
<BR><FONT size=2>23</FONT>&nbsp;&nbsp;praeter holocaustum matutinum quod semper offertis 
<BR><FONT size=2>24</FONT>&nbsp;&nbsp;ita facietis per singulos dies septem dierum in fomitem ignis et in odorem suavissimum Domino qui surget de holocausto et de libationibus singulorum 
<BR><FONT size=2>25</FONT>&nbsp;&nbsp;dies quoque septimus celeberrimus et sanctus erit vobis omne opus servile non facietis in eo 
<BR><FONT size=2>26</FONT>&nbsp;&nbsp;dies etiam primitivorum quando offertis novas fruges Domino expletis ebdomadibus venerabilis et sancta erit omne opus servile non facietis in ea 
<BR><FONT size=2>27</FONT>&nbsp;&nbsp;offeretisque holocaustum in odorem suavissimum Domino vitulos de armento duos arietem unum et agnos anniculos inmaculatos septem 
<BR><FONT size=2>28</FONT>&nbsp;&nbsp;atque in sacrificiis eorum similae oleo conspersae tres decimas per singulos vitulos per arietes duas 
<BR><FONT size=2>29</FONT>&nbsp;&nbsp;per agnos decimam decimae qui simul sunt agni septem hircum quoque 
<BR><FONT size=2>30</FONT>&nbsp;&nbsp;qui mactatur pro expiatione praeter holocaustum sempiternum et liba eius 
<BR><FONT size=2>31</FONT>&nbsp;&nbsp;inmaculata offeretis omnia cum libationibus suis 
<P><HR>
<P><A NAME="29"></A><B>CAPUT 29</B><P>
<FONT size=2>1</FONT>&nbsp;&nbsp;mensis etiam septimi prima dies venerabilis et sancta erit vobis omne opus servile non facietis in ea quia dies clangoris est et tubarum 
<BR><FONT size=2>2</FONT>&nbsp;&nbsp;offeretisque holocaustum in odorem suavissimum Domino vitulum de armento unum arietem unum agnos anniculos inmaculatos septem 
<BR><FONT size=2>3</FONT>&nbsp;&nbsp;et in sacrificiis eorum similae oleo conspersae tres decimas per singulos vitulos duas decimas per arietem 
<BR><FONT size=2>4</FONT>&nbsp;&nbsp;unam decimam per agnum qui simul sunt agni septem 
<BR><FONT size=2>5</FONT>&nbsp;&nbsp;et hircum pro peccato qui offertur in expiationem populi 
<BR><FONT size=2>6</FONT>&nbsp;&nbsp;praeter holocaustum kalendarum cum sacrificiis suis et holocaustum sempiternum cum libationibus solitis hisdem caerimoniis offeretis in odorem suavissimum incensum Domino 
<BR><FONT size=2>7</FONT>&nbsp;&nbsp;decima quoque dies mensis huius septimi erit vobis sancta atque venerabilis et adfligetis animas vestras omne opus servile non facietis in ea 
<BR><FONT size=2>8</FONT>&nbsp;&nbsp;offeretisque holocaustum Domino in odorem suavissimum vitulum de armento unum arietem unum agnos anniculos inmaculatos septem 
<BR><FONT size=2>9</FONT>&nbsp;&nbsp;et in sacrificiis eorum similae oleo conspersae tres decimas per vitulos singulos duas decimas per arietem 
<BR><FONT size=2>10</FONT>&nbsp;&nbsp;decimam decimae per agnos singulos qui sunt simul septem agni 
<BR><FONT size=2>11</FONT>&nbsp;&nbsp;et hircum pro peccato absque his quae offerri pro delicto solent in expiationem et holocaustum sempiternum in sacrificio et libaminibus eorum 
<BR><FONT size=2>12</FONT>&nbsp;&nbsp;quintadecima vero die mensis septimi quae vobis erit sancta atque venerabilis omne opus servile non facietis in ea sed celebrabitis sollemnitatem Domino septem diebus 
<BR><FONT size=2>13</FONT>&nbsp;&nbsp;offeretisque holocaustum in odorem suavissimum Domino vitulos de armento tredecim arietes duos agnos anniculos quattuordecim inmaculatos 
<BR><FONT size=2>14</FONT>&nbsp;&nbsp;et in libamentis eorum similae oleo conspersae tres decimas per vitulos singulos qui sunt simul vituli tredecim et duas decimas arieti uno id est simul arietibus duobus 
<BR><FONT size=2>15</FONT>&nbsp;&nbsp;et decimam decimae agnis singulis qui sunt simul agni quattuordecim 
<BR><FONT size=2>16</FONT>&nbsp;&nbsp;et hircum pro peccato absque holocausto sempiterno et sacrificio et libamine eius 
<BR><FONT size=2>17</FONT>&nbsp;&nbsp;in die altero offeres vitulos de armento duodecim arietes duos agnos anniculos inmaculatos quattuordecim 
<BR><FONT size=2>18</FONT>&nbsp;&nbsp;sacrificiaque et libamina singulorum per vitulos et arietes et agnos rite celebrabis 
<BR><FONT size=2>19</FONT>&nbsp;&nbsp;et hircum pro peccato absque holocausto sempiterno sacrificioque eius et libamine 
<BR><FONT size=2>20</FONT>&nbsp;&nbsp;die tertio offeres vitulos undecim arietes duos agnos anniculos inmaculatos quattuordecim 
<BR><FONT size=2>21</FONT>&nbsp;&nbsp;sacrificiaque et libamina singulorum per vitulos et arietes et agnos rite celebrabis 
<BR><FONT size=2>22</FONT>&nbsp;&nbsp;et hircum pro peccato absque holocausto sempiterno et sacrificio et libamine eius 
<BR><FONT size=2>23</FONT>&nbsp;&nbsp;die quarto offeres vitulos decem arietes duos agnos anniculos inmaculatos quattuordecim 
<BR><FONT size=2>24</FONT>&nbsp;&nbsp;sacrificiaque eorum et libamina singulorum per vitulos et arietes et agnos rite celebrabis 
<BR><FONT size=2>25</FONT>&nbsp;&nbsp;et hircum pro peccato absque holocausto sempiterno sacrificioque eius et libamine 
<BR><FONT size=2>26</FONT>&nbsp;&nbsp;die quinto offeres vitulos novem arietes duos agnos anniculos inmaculatos quattuordecim 
<BR><FONT size=2>27</FONT>&nbsp;&nbsp;sacrificiaque et libamina singulorum per vitulos et arietes et agnos rite celebrabis 
<BR><FONT size=2>28</FONT>&nbsp;&nbsp;et hircum pro peccato absque holocausto sempiterno sacrificioque eius et libamine 
<BR><FONT size=2>29</FONT>&nbsp;&nbsp;die sexto offeres vitulos octo arietes duos agnos anniculos inmaculatos quattuordecim 
<BR><FONT size=2>30</FONT>&nbsp;&nbsp;sacrificiaque et libamina singulorum per vitulos et arietes et agnos rite celebrabis 
<BR><FONT size=2>31</FONT>&nbsp;&nbsp;et hircum pro peccato absque holocausto sempiterno sacrificioque eius et libamine 
<BR><FONT size=2>32</FONT>&nbsp;&nbsp;die septimo offeres vitulos septem arietes duos agnos anniculos inmaculatos quattuordecim 
<BR><FONT size=2>33</FONT>&nbsp;&nbsp;sacrificiaque et libamina singulorum per vitulos et arietes et agnos rite celebrabis 
<BR><FONT size=2>34</FONT>&nbsp;&nbsp;et hircum pro peccato absque holocausto sempiterno sacrificioque eius et libamine 
<BR><FONT size=2>35</FONT>&nbsp;&nbsp;die octavo qui est celeberrimus omne opus servile non facietis 
<BR><FONT size=2>36</FONT>&nbsp;&nbsp;offerentes holocaustum in odorem suavissimum Domino vitulum unum arietem unum agnos anniculos inmaculatos septem 
<BR><FONT size=2>37</FONT>&nbsp;&nbsp;sacrificiaque et libamina singulorum per vitulos et arietes et agnos rite celebrabis 
<BR><FONT size=2>38</FONT>&nbsp;&nbsp;et hircum pro peccato absque holocausto sempiterno sacrificioque eius et libamine 
<BR><FONT size=2>39</FONT>&nbsp;&nbsp;haec offeretis Domino in sollemnitatibus vestris praeter vota et oblationes spontaneas in holocausto in sacrificio in libamine et in hostiis pacificis 
<P><HR>
<P><A NAME="30"></A><B>CAPUT 30</B><P>
<FONT size=2>1</FONT>&nbsp;&nbsp;narravitque Moses filiis Israhel omnia quae ei Dominus imperarat 
<BR><FONT size=2>2</FONT>&nbsp;&nbsp;et locutus est ad principes tribuum filiorum Israhel iste est sermo quem praecepit Dominus 
<BR><FONT size=2>3</FONT>&nbsp;&nbsp;si quis virorum votum Domino voverit aut se constrinxerit iuramento non faciet irritum verbum suum sed omne quod promisit implebit 
<BR><FONT size=2>4</FONT>&nbsp;&nbsp;mulier si quippiam voverit et se constrinxerit iuramento quae est in domo patris sui et in aetate adhuc puellari si cognoverit pater votum quod pollicita est et iuramentum quo obligavit animam suam et tacuerit voti rea erit 
<BR><FONT size=2>5</FONT>&nbsp;&nbsp;quicquid pollicita est et iuravit opere conplebit 
<BR><FONT size=2>6</FONT>&nbsp;&nbsp;sin autem statim ut audierit contradixerit pater et vota et iuramenta eius irrita erunt nec obnoxia tenebitur sponsioni eo quod contradixerit pater 
<BR><FONT size=2>7</FONT>&nbsp;&nbsp;si maritum habuerit et voverit aliquid et semel verbum de ore eius egrediens animam illius obligaverit iuramento 
<BR><FONT size=2>8</FONT>&nbsp;&nbsp;quo die audierit vir et non contradixerit voti rea erit reddet quodcumque promiserat 
<BR><FONT size=2>9</FONT>&nbsp;&nbsp;sin autem audiens statim contradixerit et irritas fecerit pollicitationes eius verbaque quibus obstrinxerat animam suam propitius ei erit Dominus 
<BR><FONT size=2>10</FONT>&nbsp;&nbsp;vidua et repudiata quicquid voverint reddent 
<BR><FONT size=2>11</FONT>&nbsp;&nbsp;uxor in domo viri cum se voto constrinxerit et iuramento 
<BR><FONT size=2>12</FONT>&nbsp;&nbsp;si audierit vir et tacuerit nec contradixerit sponsioni reddet quodcumque promiserat 
<BR><FONT size=2>13</FONT>&nbsp;&nbsp;sin autem extemplo contradixerit non tenebitur promissionis rea quia maritus contradixit et Dominus ei propitius erit 
<BR><FONT size=2>14</FONT>&nbsp;&nbsp;si voverit et iuramento se constrinxerit ut per ieiunium vel ceterarum rerum abstinentiam adfligat animam suam in arbitrio viri erit ut faciat sive non faciat 
<BR><FONT size=2>15</FONT>&nbsp;&nbsp;quod si audiens vir tacuerit et in alteram diem distulerit sententiam quicquid voverat atque promiserat reddet quia statim ut audivit tacuit 
<BR><FONT size=2>16</FONT>&nbsp;&nbsp;sin autem contradixerit postquam rescivit portabit ipse iniquitatem eius 
<BR><FONT size=2>17</FONT>&nbsp;&nbsp;istae sunt leges quas constituit Dominus Mosi inter virum et uxorem inter patrem et filiam quae in puellari adhuc aetate est vel quae manet in parentis domo 
<P><HR>
<P><A NAME="31"></A><B>CAPUT 31</B><P>
<FONT size=2>1</FONT>&nbsp;&nbsp;locutusque est Dominus ad Mosen dicens 
<BR><FONT size=2>2</FONT>&nbsp;&nbsp;ulciscere prius filios Israhel de Madianitis et sic colligeris ad populum tuum 
<BR><FONT size=2>3</FONT>&nbsp;&nbsp;statimque Moses armate inquit ex vobis viros ad pugnam qui possint ultionem Domini expetere de Madianitis 
<BR><FONT size=2>4</FONT>&nbsp;&nbsp;mille viri de singulis tribubus eligantur Israhel qui mittantur ad bellum 
<BR><FONT size=2>5</FONT>&nbsp;&nbsp;dederuntque millenos de cunctis tribubus id est duodecim milia expeditorum ad pugnam 
<BR><FONT size=2>6</FONT>&nbsp;&nbsp;quos misit Moses cum Finees filio Eleazari sacerdotis vasa quoque sancta et tubas ad clangendum tradidit ei 
<BR><FONT size=2>7</FONT>&nbsp;&nbsp;cumque pugnassent contra Madianitas atque vicissent omnes mares occiderunt 
<BR><FONT size=2>8</FONT>&nbsp;&nbsp;et reges eorum Evi et Recem et Sur et Ur et Rebe quinque principes gentis Balaam quoque filium Beor interfecerunt gladio 
<BR><FONT size=2>9</FONT>&nbsp;&nbsp;ceperuntque mulieres eorum et parvulos omniaque pecora et cunctam supellectilem quicquid habere potuerant depopulati sunt 
<BR><FONT size=2>10</FONT>&nbsp;&nbsp;tam urbes quam viculos et castella flamma consumpsit 
<BR><FONT size=2>11</FONT>&nbsp;&nbsp;et tulerunt praedam et universa quae ceperant tam ex hominibus quam ex iumentis 
<BR><FONT size=2>12</FONT>&nbsp;&nbsp;et adduxerunt ad Mosen et Eleazarum sacerdotem et ad omnem multitudinem filiorum Israhel reliqua etiam utensilia portaverunt ad castra in campestribus Moab iuxta Iordanem contra Hiericho 
<BR><FONT size=2>13</FONT>&nbsp;&nbsp;egressi sunt autem Moses et Eleazar sacerdos et omnes principes synagogae in occursum eorum extra castra 
<BR><FONT size=2>14</FONT>&nbsp;&nbsp;iratusque Moses principibus exercitus tribunis et centurionibus qui venerant de bello 
<BR><FONT size=2>15</FONT>&nbsp;&nbsp;ait cur feminas reservastis 
<BR><FONT size=2>16</FONT>&nbsp;&nbsp;nonne istae sunt quae deceperunt filios Israhel ad suggestionem Balaam et praevaricari vos fecerunt in Domino super peccato Phogor unde et percussus est populus 
<BR><FONT size=2>17</FONT>&nbsp;&nbsp;ergo cunctos interficite quicquid est generis masculini etiam in parvulis et mulieres quae noverunt viros in coitu iugulate 
<BR><FONT size=2>18</FONT>&nbsp;&nbsp;puellas autem et omnes feminas virgines reservate vobis 
<BR><FONT size=2>19</FONT>&nbsp;&nbsp;et manete extra castra septem diebus qui occiderit hominem vel occisum tetigerit lustrabitur die tertio et septimo 
<BR><FONT size=2>20</FONT>&nbsp;&nbsp;et de omni praeda sive vestimentum fuerit sive vas et aliquid in utensilia praeparatum de caprarum pellibus et pilis et ligno expiabitur 
<BR><FONT size=2>21</FONT>&nbsp;&nbsp;Eleazar quoque sacerdos ad viros exercitus qui pugnaverant sic locutus est hoc est praeceptum legis quod mandavit Dominus Mosi 
<BR><FONT size=2>22</FONT>&nbsp;&nbsp;aurum et argentum et aes et ferrum et stagnum et plumbum 
<BR><FONT size=2>23</FONT>&nbsp;&nbsp;et omne quod potest transire per flammas igne purgabitur quicquid autem ignem non potest sustinere aqua expiationis sanctificabitur 
<BR><FONT size=2>24</FONT>&nbsp;&nbsp;et lavabitis vestimenta vestra die septimo et purificati postea castra intrabitis 
<BR><FONT size=2>25</FONT>&nbsp;&nbsp;dixitque Dominus ad Mosen 
<BR><FONT size=2>26</FONT>&nbsp;&nbsp;tollite summam eorum quae capta sunt ab homine usque ad pecus tu et Eleazar sacerdos et principes vulgi 
<BR><FONT size=2>27</FONT>&nbsp;&nbsp;dividesque ex aequo praedam inter eos qui pugnaverunt et egressi sunt ad bellum et inter omnem reliquam multitudinem 
<BR><FONT size=2>28</FONT>&nbsp;&nbsp;et separabis partem Domino ab his qui pugnaverunt et fuerunt in bello unam animam de quingentis tam ex hominibus quam ex bubus et asinis et ovibus 
<BR><FONT size=2>29</FONT>&nbsp;&nbsp;et dabis eam Eleazaro sacerdoti quia primitiae Domini sunt 
<BR><FONT size=2>30</FONT>&nbsp;&nbsp;ex media quoque parte filiorum Israhel accipies quinquagesimum caput hominum et boum et asinorum et ovium cunctarumque animantium et dabis ea Levitis qui excubant in custodiis tabernaculi Domini 
<BR><FONT size=2>31</FONT>&nbsp;&nbsp;feceruntque Moses et Eleazar sicut praeceperat Dominus 
<BR><FONT size=2>32</FONT>&nbsp;&nbsp;fuit autem praeda quam exercitus ceperat ovium sescenta septuaginta quinque milia 
<BR><FONT size=2>33</FONT>&nbsp;&nbsp;boum septuaginta duo milia 
<BR><FONT size=2>34</FONT>&nbsp;&nbsp;asinorum sexaginta milia et mille 
<BR><FONT size=2>35</FONT>&nbsp;&nbsp;animae hominum sexus feminei quae non cognoverant viros triginta duo milia 
<BR><FONT size=2>36</FONT>&nbsp;&nbsp;dataque est media pars his qui in proelio fuerant ovium trecenta triginta septem milia quingenta 
<BR><FONT size=2>37</FONT>&nbsp;&nbsp;e quibus in partem Domini supputatae sunt oves sescentae septuaginta quinque 
<BR><FONT size=2>38</FONT>&nbsp;&nbsp;et de bubus triginta sex milibus boves septuaginta duo 
<BR><FONT size=2>39</FONT>&nbsp;&nbsp;de asinis triginta milibus quingentis asini sexaginta unus 
<BR><FONT size=2>40</FONT>&nbsp;&nbsp;de animabus hominum sedecim milibus cesserunt in partem Domini triginta duae animae 
<BR><FONT size=2>41</FONT>&nbsp;&nbsp;tradiditque Moses numerum primitiarum Domini Eleazaro sacerdoti sicut ei fuerat imperatum 
<BR><FONT size=2>42</FONT>&nbsp;&nbsp;ex media parte filiorum Israhel quam separaverat his qui in proelio fuerant 
<BR><FONT size=2>43</FONT>&nbsp;&nbsp;de media vero parte quae contigerat reliquae multitudini id est de ovium trecentis triginta septem milibus quingentis 
<BR><FONT size=2>44</FONT>&nbsp;&nbsp;et de bubus triginta sex milibus 
<BR><FONT size=2>45</FONT>&nbsp;&nbsp;et de asinis triginta milibus quingentis 
<BR><FONT size=2>46</FONT>&nbsp;&nbsp;et de hominibus sedecim milibus 
<BR><FONT size=2>47</FONT>&nbsp;&nbsp;tulit Moses quinquagesimum caput et dedit Levitis qui excubant in tabernaculo Domini sicut praeceperat Dominus 
<BR><FONT size=2>48</FONT>&nbsp;&nbsp;cumque accessissent principes exercitus ad Mosen et tribuni centurionesque dixerunt 
<BR><FONT size=2>49</FONT>&nbsp;&nbsp;nos servi tui recensuimus numerum pugnatorum quos habuimus sub manu nostra et ne unus quidem defuit 
<BR><FONT size=2>50</FONT>&nbsp;&nbsp;ob hanc causam offerimus in donariis Domini singuli quod in praeda auri potuimus invenire periscelides et armillas anulos et dextralia ac murenulas ut depreceris pro nobis Dominum 
<BR><FONT size=2>51</FONT>&nbsp;&nbsp;susceperuntque Moses et Eleazar sacerdos omne aurum in diversis speciebus 
<BR><FONT size=2>52</FONT>&nbsp;&nbsp;pondo sedecim milia septingentos quinquaginta siclos a tribunis et centurionibus 
<BR><FONT size=2>53</FONT>&nbsp;&nbsp;unusquisque enim quod in praeda rapuerat suum erat 
<BR><FONT size=2>54</FONT>&nbsp;&nbsp;et susceptum intulerunt in tabernaculum testimonii in monumentum filiorum Israhel coram Domino 
<P><HR>
<P><A NAME="32"></A><B>CAPUT 32</B><P>
<FONT size=2>1</FONT>&nbsp;&nbsp;filii autem Ruben et Gad habebant pecora multa et erat illis in iumentis infinita substantia cumque vidissent Iazer et Galaad aptas alendis animalibus 
<BR><FONT size=2>2</FONT>&nbsp;&nbsp;venerunt ad Mosen et ad Eleazarum sacerdotem et principes multitudinis atque dixerunt 
<BR><FONT size=2>3</FONT>&nbsp;&nbsp;Atharoth et Dibon et Iazer et Nemra Esbon et Eleale et Sabam et Nebo et Beon 
<BR><FONT size=2>4</FONT>&nbsp;&nbsp;terram quam percussit Dominus in conspectu filiorum Israhel regionis uberrimae est ad pastum animalium et nos servi tui habemus iumenta plurima 
<BR><FONT size=2>5</FONT>&nbsp;&nbsp;precamurque si invenimus gratiam coram te ut des nobis famulis tuis eam in possessionem ne facias nos transire Iordanem 
<BR><FONT size=2>6</FONT>&nbsp;&nbsp;quibus respondit Moses numquid fratres vestri ibunt ad pugnam et vos hic sedebitis 
<BR><FONT size=2>7</FONT>&nbsp;&nbsp;cur subvertitis mentes filiorum Israhel ne transire audeant in locum quem eis daturus est Dominus 
<BR><FONT size=2>8</FONT>&nbsp;&nbsp;nonne ita egerunt patres vestri quando misi de Cadesbarne ad explorandam terram 
<BR><FONT size=2>9</FONT>&nbsp;&nbsp;cumque venissent usque ad vallem Botri lustrata omni regione subverterunt cor filiorum Israhel ut non intrarent fines quos eis Dominus dedit 
<BR><FONT size=2>10</FONT>&nbsp;&nbsp;qui iratus iuravit dicens 
<BR><FONT size=2>11</FONT>&nbsp;&nbsp;si videbunt homines isti qui ascenderunt ex Aegypto a viginti annis et supra terram quam sub iuramento pollicitus sum Abraham Isaac et Iacob et noluerunt sequi me 
<BR><FONT size=2>12</FONT>&nbsp;&nbsp;praeter Chaleb filium Iepphonne Cenezeum et Iosue filium Nun isti impleverunt voluntatem meam 
<BR><FONT size=2>13</FONT>&nbsp;&nbsp;iratusque Dominus adversum Israhel circumduxit eum per desertum quadraginta annis donec consumeretur universa generatio quae fecerat malum in conspectu eius 
<BR><FONT size=2>14</FONT>&nbsp;&nbsp;et ecce inquit vos surrexistis pro patribus vestris incrementa et alumni hominum peccatorum ut augeretis furorem Domini contra Israhel 
<BR><FONT size=2>15</FONT>&nbsp;&nbsp;qui si nolueritis sequi eum in solitudine populum derelinquet et vos causa eritis necis omnium 
<BR><FONT size=2>16</FONT>&nbsp;&nbsp;at illi prope accedentes dixerunt caulas ovium fabricabimus et stabula iumentorum parvulis quoque nostris urbes munitas 
<BR><FONT size=2>17</FONT>&nbsp;&nbsp;nos autem ipsi armati et accincti pergemus ad proelium ante filios Israhel donec introducamus eos ad loca sua parvuli nostri et quicquid habere possumus erunt in urbibus muratis propter habitatorum insidias 
<BR><FONT size=2>18</FONT>&nbsp;&nbsp;non revertemur in domos nostras usquequo possideant filii Israhel hereditatem suam 
<BR><FONT size=2>19</FONT>&nbsp;&nbsp;nec quicquam quaeremus trans Iordanem quia iam habemus possessionem nostram in orientali eius plaga 
<BR><FONT size=2>20</FONT>&nbsp;&nbsp;quibus Moses ait si facitis quod promittitis expediti pergite coram Domino ad pugnam 
<BR><FONT size=2>21</FONT>&nbsp;&nbsp;et omnis vir bellator armatus Iordanem transeat donec subvertat Dominus inimicos suos 
<BR><FONT size=2>22</FONT>&nbsp;&nbsp;et subiciatur ei omnis terra tunc eritis inculpabiles et apud Dominum et apud Israhel et obtinebitis regiones quas vultis coram Domino 
<BR><FONT size=2>23</FONT>&nbsp;&nbsp;sin autem quod dicitis non feceritis nulli dubium quin peccetis in Dominum et scitote quoniam peccatum vestrum adprehendet vos 
<BR><FONT size=2>24</FONT>&nbsp;&nbsp;aedificate ergo urbes parvulis vestris et caulas ac stabula ovibus ac iumentis et quod polliciti estis implete 
<BR><FONT size=2>25</FONT>&nbsp;&nbsp;dixeruntque filii Gad et Ruben ad Mosen servi tui sumus faciemus quod iubet dominus noster 
<BR><FONT size=2>26</FONT>&nbsp;&nbsp;parvulos nostros et mulieres et pecora ac iumenta relinquemus in urbibus Galaad 
<BR><FONT size=2>27</FONT>&nbsp;&nbsp;nos autem famuli tui omnes expediti pergemus ad bellum sicut tu domine loqueris 
<BR><FONT size=2>28</FONT>&nbsp;&nbsp;praecepit ergo Moses Eleazaro sacerdoti et Iosue filio Nun et principibus familiarum per tribus Israhel et dixit ad eos 
<BR><FONT size=2>29</FONT>&nbsp;&nbsp;si transierint filii Gad et filii Ruben vobiscum Iordanem omnes armati ad bellum coram Domino et vobis fuerit terra subiecta date eis Galaad in possessionem 
<BR><FONT size=2>30</FONT>&nbsp;&nbsp;sin autem noluerint transire vobiscum in terram Chanaan inter vos habitandi accipiant loca 
<BR><FONT size=2>31</FONT>&nbsp;&nbsp;responderuntque filii Gad et filii Ruben sicut locutus est Dominus servis suis ita faciemus 
<BR><FONT size=2>32</FONT>&nbsp;&nbsp;ipsi armati pergemus coram Domino in terram Chanaan et possessionem iam suscepisse nos confitemur trans Iordanem 
<BR><FONT size=2>33</FONT>&nbsp;&nbsp;dedit itaque Moses filiis Gad et Ruben et dimidiae tribui Manasse filii Ioseph regnum Seon regis Amorrei et regnum Og regis Basan et terram eorum cum urbibus suis per circuitum 
<BR><FONT size=2>34</FONT>&nbsp;&nbsp;igitur extruxerunt filii Gad Dibon et Atharoth et Aroer 
<BR><FONT size=2>35</FONT>&nbsp;&nbsp;Etrothsophan et Iazer Iecbaa 
<BR><FONT size=2>36</FONT>&nbsp;&nbsp;et Bethnemra et Betharan urbes munitas et caulas pecoribus suis 
<BR><FONT size=2>37</FONT>&nbsp;&nbsp;filii vero Ruben aedificaverunt Esbon et Eleale et Cariathaim 
<BR><FONT size=2>38</FONT>&nbsp;&nbsp;et Nabo et Baalmeon versis nominibus Sabama quoque inponentes vocabula urbibus quas extruxerant 
<BR><FONT size=2>39</FONT>&nbsp;&nbsp;porro filii Machir filii Manasse perrexerunt in Galaad et vastaverunt eam interfecto Amorreo habitatore eius 
<BR><FONT size=2>40</FONT>&nbsp;&nbsp;dedit ergo Moses terram Galaad Machir filio Manasse qui habitavit in ea 
<BR><FONT size=2>41</FONT>&nbsp;&nbsp;Iair autem filius Manasse abiit et occupavit vicos eius quos appellavit Avothiair id est villas Iair 
<BR><FONT size=2>42</FONT>&nbsp;&nbsp;Nobe quoque perrexit et adprehendit Canath cum viculis suis vocavitque eam ex nomine suo Nobe 
<P><HR>
<P><A NAME="33"></A><B>CAPUT 33</B><P>
<FONT size=2>1</FONT>&nbsp;&nbsp;hae sunt mansiones filiorum Israhel qui egressi sunt de Aegypto per turmas suas in manu Mosi et Aaron 
<BR><FONT size=2>2</FONT>&nbsp;&nbsp;quas descripsit Moses iuxta castrorum loca quae Domini iussione mutabant 
<BR><FONT size=2>3</FONT>&nbsp;&nbsp;profecti igitur de Ramesse mense primo quintadecima die mensis primi altera die phase filii Israhel in manu excelsa videntibus cunctis Aegyptiis 
<BR><FONT size=2>4</FONT>&nbsp;&nbsp;et sepelientibus primogenitos quos percusserat Dominus nam et in diis eorum exercuerat ultionem 
<BR><FONT size=2>5</FONT>&nbsp;&nbsp;castrametati sunt in Soccoth 
<BR><FONT size=2>6</FONT>&nbsp;&nbsp;et de Soccoth venerunt in Aetham quae est in extremis finibus solitudinis 
<BR><FONT size=2>7</FONT>&nbsp;&nbsp;inde egressi venerunt contra Phiahiroth quae respicit Beelsephon et castrametati sunt ante Magdolum 
<BR><FONT size=2>8</FONT>&nbsp;&nbsp;profectique de Phiahiroth transierunt per medium mare in solitudinem et ambulantes tribus diebus per desertum Aetham castrametati sunt in Mara 
<BR><FONT size=2>9</FONT>&nbsp;&nbsp;profectique de Mara venerunt in Helim ubi erant duodecim fontes aquarum et palmae septuaginta ibique castrametati sunt 
<BR><FONT size=2>10</FONT>&nbsp;&nbsp;sed et inde egressi fixere tentoria super mare Rubrum profectique de mari Rubro 
<BR><FONT size=2>11</FONT>&nbsp;&nbsp;castrametati sunt in deserto Sin 
<BR><FONT size=2>12</FONT>&nbsp;&nbsp;unde egressi venerunt in Dephca 
<BR><FONT size=2>13</FONT>&nbsp;&nbsp;profectique de Dephca castrametati sunt in Alus 
<BR><FONT size=2>14</FONT>&nbsp;&nbsp;egressi de Alus Raphidim fixere tentoria ubi aqua populo defuit ad bibendum 
<BR><FONT size=2>15</FONT>&nbsp;&nbsp;profectique de Raphidim castrametati sunt in deserto Sinai 
<BR><FONT size=2>16</FONT>&nbsp;&nbsp;sed et de solitudine Sinai egressi venerunt ad sepulchra Concupiscentiae 
<BR><FONT size=2>17</FONT>&nbsp;&nbsp;profectique de sepulchris Concupiscentiae castrametati sunt in Aseroth 
<BR><FONT size=2>18</FONT>&nbsp;&nbsp;et de Aseroth venerunt in Rethma 
<BR><FONT size=2>19</FONT>&nbsp;&nbsp;profectique de Rethma castrametati sunt in Remmonphares 
<BR><FONT size=2>20</FONT>&nbsp;&nbsp;unde egressi venerunt in Lebna 
<BR><FONT size=2>21</FONT>&nbsp;&nbsp;et de Lebna castrametati sunt in Ressa 
<BR><FONT size=2>22</FONT>&nbsp;&nbsp;egressi de Ressa venerunt in Ceelatha 
<BR><FONT size=2>23</FONT>&nbsp;&nbsp;unde profecti castrametati sunt in monte Sepher 
<BR><FONT size=2>24</FONT>&nbsp;&nbsp;egressi de monte Sepher venerunt in Arada 
<BR><FONT size=2>25</FONT>&nbsp;&nbsp;inde proficiscentes castrametati sunt in Maceloth 
<BR><FONT size=2>26</FONT>&nbsp;&nbsp;profectique de Maceloth venerunt in Thaath 
<BR><FONT size=2>27</FONT>&nbsp;&nbsp;de Thaath castrametati sunt in Thare 
<BR><FONT size=2>28</FONT>&nbsp;&nbsp;unde egressi fixerunt tentoria in Methca 
<BR><FONT size=2>29</FONT>&nbsp;&nbsp;et de Methca castrametati sunt in Esmona 
<BR><FONT size=2>30</FONT>&nbsp;&nbsp;profectique de Esmona venerunt in Moseroth 
<BR><FONT size=2>31</FONT>&nbsp;&nbsp;et de Moseroth castrametati sunt in Baneiacan 
<BR><FONT size=2>32</FONT>&nbsp;&nbsp;egressique de Baneiacan venerunt in montem Gadgad 
<BR><FONT size=2>33</FONT>&nbsp;&nbsp;unde profecti castrametati sunt in Hietebatha 
<BR><FONT size=2>34</FONT>&nbsp;&nbsp;et de Hietebatha venerunt in Ebrona 
<BR><FONT size=2>35</FONT>&nbsp;&nbsp;egressique de Ebrona castrametati sunt in Asiongaber 
<BR><FONT size=2>36</FONT>&nbsp;&nbsp;inde profecti venerunt in desertum Sin haec est Cades 
<BR><FONT size=2>37</FONT>&nbsp;&nbsp;egressique de Cades castrametati sunt in monte Hor in extremis finibus terrae Edom 
<BR><FONT size=2>38</FONT>&nbsp;&nbsp;ascenditque Aaron sacerdos montem Hor iubente Domino et ibi mortuus est anno quadragesimo egressionis filiorum Israhel ex Aegypto mense quinto prima die mensis 
<BR><FONT size=2>39</FONT>&nbsp;&nbsp;cum esset annorum centum viginti trium 
<BR><FONT size=2>40</FONT>&nbsp;&nbsp;audivitque Chananeus rex Arad qui habitabat ad meridiem in terra Chanaan venisse filios Israhel 
<BR><FONT size=2>41</FONT>&nbsp;&nbsp;et profecti de monte Hor castrametati sunt in Salmona 
<BR><FONT size=2>42</FONT>&nbsp;&nbsp;unde egressi venerunt in Phinon 
<BR><FONT size=2>43</FONT>&nbsp;&nbsp;profectique de Phinon castrametati sunt in Oboth 
<BR><FONT size=2>44</FONT>&nbsp;&nbsp;et de Oboth venerunt in Ieabarim quae est in finibus Moabitarum 
<BR><FONT size=2>45</FONT>&nbsp;&nbsp;profectique de Ieabarim fixere tentoria in Dibongad 
<BR><FONT size=2>46</FONT>&nbsp;&nbsp;unde egressi castrametati sunt in Elmondeblathaim 
<BR><FONT size=2>47</FONT>&nbsp;&nbsp;egressi de Elmondeblathaim venerunt ad montes Abarim contra Nabo 
<BR><FONT size=2>48</FONT>&nbsp;&nbsp;profectique de montibus Abarim transierunt ad campestria Moab super Iordanem contra Hiericho 
<BR><FONT size=2>49</FONT>&nbsp;&nbsp;ibique castrametati sunt de Bethsimon usque ad Belsattim in planioribus locis Moabitarum 
<BR><FONT size=2>50</FONT>&nbsp;&nbsp;ubi locutus est Dominus ad Mosen 
<BR><FONT size=2>51</FONT>&nbsp;&nbsp;praecipe filiis Israhel et dic ad eos quando transieritis Iordanem intrantes terram Chanaan 
<BR><FONT size=2>52</FONT>&nbsp;&nbsp;disperdite cunctos habitatores regionis illius confringite titulos et statuas comminuite atque omnia excelsa vastate 
<BR><FONT size=2>53</FONT>&nbsp;&nbsp;mundantes terram et habitantes in ea ego enim dedi vobis illam in possessionem 
<BR><FONT size=2>54</FONT>&nbsp;&nbsp;quam dividetis vobis sorte pluribus dabitis latiorem et paucis angustiorem singulis ut sors ceciderit ita tribuetur hereditas per tribus et familias possessio dividetur 
<BR><FONT size=2>55</FONT>&nbsp;&nbsp;sin autem nolueritis interficere habitatores terrae qui remanserint erunt vobis quasi clavi in oculis et lanceae in lateribus et adversabuntur vobis in terra habitationis vestrae 
<BR><FONT size=2>56</FONT>&nbsp;&nbsp;et quicquid illis facere cogitaram vobis faciam 
<P><HR>
<P><A NAME="34"></A><B>CAPUT 34</B><P>
<FONT size=2>1</FONT>&nbsp;&nbsp;locutus est Dominus ad Mosen 
<BR><FONT size=2>2</FONT>&nbsp;&nbsp;praecipe filiis Israhel et dices ad eos cum ingressi fueritis terram Chanaan et in possessionem vobis sorte ceciderit his finibus terminabitur 
<BR><FONT size=2>3</FONT>&nbsp;&nbsp;pars meridiana incipiet a solitudine Sin quae est iuxta Edom et habebit terminos contra orientem mare Salsissimum 
<BR><FONT size=2>4</FONT>&nbsp;&nbsp;qui circumibunt australem plagam per ascensum Scorpionis ita ut transeant Senna et perveniant in meridiem usque ad Cadesbarne unde egredientur confinia ad villam nomine Addar et tendent usque Asemona 
<BR><FONT size=2>5</FONT>&nbsp;&nbsp;ibitque per gyrum terminus ab Asemona usque ad torrentem Aegypti et maris Magni litore finietur 
<BR><FONT size=2>6</FONT>&nbsp;&nbsp;plaga autem occidentalis a mari Magno incipiet et ipso fine cludetur 
<BR><FONT size=2>7</FONT>&nbsp;&nbsp;porro ad septentrionalem plagam a mari Magno termini incipient pervenientes usque ad montem Altissimum 
<BR><FONT size=2>8</FONT>&nbsp;&nbsp;a quo venies in Emath usque ad terminos Sedada 
<BR><FONT size=2>9</FONT>&nbsp;&nbsp;ibuntque confinia usque Zephrona et villam Henan hii erunt termini in parte aquilonis 
<BR><FONT size=2>10</FONT>&nbsp;&nbsp;inde metabuntur fines contra orientalem plagam de villa Henan usque Sephama 
<BR><FONT size=2>11</FONT>&nbsp;&nbsp;et de Sephama descendent termini in Rebla contra fontem inde pervenient contra orientem ad mare Chenereth 
<BR><FONT size=2>12</FONT>&nbsp;&nbsp;et tendent usque Iordanem et ad ultimum Salsissimo cludentur mari hanc habebitis terram per fines suos in circuitu 
<BR><FONT size=2>13</FONT>&nbsp;&nbsp;praecepitque Moses filiis Israhel dicens haec erit terra quam possidebitis sorte et quam iussit dari Dominus novem tribubus et dimidiae tribui 
<BR><FONT size=2>14</FONT>&nbsp;&nbsp;tribus enim filiorum Ruben per familias suas et tribus filiorum Gad iuxta cognationum numerum media quoque tribus Manasse 
<BR><FONT size=2>15</FONT>&nbsp;&nbsp;id est duae semis tribus acceperunt partem suam trans Iordanem contra Hiericho ad orientalem plagam 
<BR><FONT size=2>16</FONT>&nbsp;&nbsp;et ait Dominus ad Mosen 
<BR><FONT size=2>17</FONT>&nbsp;&nbsp;haec sunt nomina virorum qui terram vobis divident Eleazar sacerdos et Iosue filius Nun 
<BR><FONT size=2>18</FONT>&nbsp;&nbsp;et singuli principes de tribubus singulis 
<BR><FONT size=2>19</FONT>&nbsp;&nbsp;quorum ista sunt vocabula de tribu Iuda Chaleb filius Iepphonne 
<BR><FONT size=2>20</FONT>&nbsp;&nbsp;de tribu Symeon Samuhel filius Ammiud 
<BR><FONT size=2>21</FONT>&nbsp;&nbsp;de tribu Beniamin Helidad filius Chaselon 
<BR><FONT size=2>22</FONT>&nbsp;&nbsp;de tribu filiorum Dan Bocci filius Iogli 
<BR><FONT size=2>23</FONT>&nbsp;&nbsp;filiorum Ioseph de tribu Manasse Hannihel filius Ephod 
<BR><FONT size=2>24</FONT>&nbsp;&nbsp;de tribu Ephraim Camuhel filius Sephtan 
<BR><FONT size=2>25</FONT>&nbsp;&nbsp;de tribu Zabulon Elisaphan filius Pharnach 
<BR><FONT size=2>26</FONT>&nbsp;&nbsp;de tribu Isachar dux Faltihel filius Ozan 
<BR><FONT size=2>27</FONT>&nbsp;&nbsp;de tribu Aser Ahiud filius Salomi 
<BR><FONT size=2>28</FONT>&nbsp;&nbsp;de tribu Nepthali Phedahel filius Ameiud 
<BR><FONT size=2>29</FONT>&nbsp;&nbsp;hii sunt quibus praecepit Dominus ut dividerent filiis Israhel terram Chanaan 
<P><HR>
<P><A NAME="35"></A><B>CAPUT 35</B><P>
<FONT size=2>1</FONT>&nbsp;&nbsp;haec quoque locutus est Dominus ad Mosen in campestribus Moab super Iordanem contra Hiericho 
<BR><FONT size=2>2</FONT>&nbsp;&nbsp;praecipe filiis Israhel ut dent Levitis de possessionibus suis 
<BR><FONT size=2>3</FONT>&nbsp;&nbsp;urbes ad habitandum et suburbana earum per circuitum ut ipsi in oppidis maneant et suburbana sint pecoribus ac iumentis 
<BR><FONT size=2>4</FONT>&nbsp;&nbsp;quae a muris civitatum forinsecus per circuitum mille passuum spatio tendentur 
<BR><FONT size=2>5</FONT>&nbsp;&nbsp;contra orientem duo milia erunt cubiti et contra meridiem similiter duo milia ad mare quoque quod respicit occidentem eadem mensura erit et septentrionalis plaga aequali termino finietur eruntque urbes in medio et foris suburbana 
<BR><FONT size=2>6</FONT>&nbsp;&nbsp;de ipsis autem oppidis quae Levitis dabitis sex erunt in fugitivorum auxilia separata ut fugiat ad ea qui fuderit sanguinem exceptis his alia quadraginta duo oppida 
<BR><FONT size=2>7</FONT>&nbsp;&nbsp;id est simul quadraginta octo cum suburbanis suis 
<BR><FONT size=2>8</FONT>&nbsp;&nbsp;ipsaeque urbes quae dabuntur de possessionibus filiorum Israhel ab his qui plus habent plures auferentur et qui minus pauciores singuli iuxta mensuram hereditatis suae dabunt oppida Levitis 
<BR><FONT size=2>9</FONT>&nbsp;&nbsp;ait Dominus ad Mosen 
<BR><FONT size=2>10</FONT>&nbsp;&nbsp;loquere filiis Israhel et dices ad eos quando transgressi fueritis Iordanem in terram Chanaan 
<BR><FONT size=2>11</FONT>&nbsp;&nbsp;decernite quae urbes esse debeant in praesidia fugitivorum qui nolentes sanguinem fuderint 
<BR><FONT size=2>12</FONT>&nbsp;&nbsp;in quibus cum fuerit profugus cognatus occisi eum non poterit occidere donec stet in conspectu multitudinis et causa illius iudicetur 
<BR><FONT size=2>13</FONT>&nbsp;&nbsp;de ipsis autem urbibus quae ad fugitivorum subsidia separantur 
<BR><FONT size=2>14</FONT>&nbsp;&nbsp;tres erunt trans Iordanem et tres in terra Chanaan 
<BR><FONT size=2>15</FONT>&nbsp;&nbsp;tam filiis Israhel quam advenis atque peregrinis ut confugiat ad eas qui nolens sanguinem fuderit 
<BR><FONT size=2>16</FONT>&nbsp;&nbsp;si quis ferro percusserit et mortuus fuerit qui percussus est reus erit homicidii et ipse morietur 
<BR><FONT size=2>17</FONT>&nbsp;&nbsp;si lapidem iecerit et ictus occubuerit similiter punietur 
<BR><FONT size=2>18</FONT>&nbsp;&nbsp;si ligno percussus interierit percussoris sanguine vindicabitur 
<BR><FONT size=2>19</FONT>&nbsp;&nbsp;propinquus occisi homicidam interficiet statim ut adprehenderit eum percutiet 
<BR><FONT size=2>20</FONT>&nbsp;&nbsp;si per odium quis hominem inpulerit vel iecerit quippiam in eum per insidias 
<BR><FONT size=2>21</FONT>&nbsp;&nbsp;aut cum esset inimicus manu percusserit et ille mortuus fuerit percussor homicidii reus erit cognatus occisi statim ut invenerit eum iugulabit 
<BR><FONT size=2>22</FONT>&nbsp;&nbsp;quod si fortuito et absque odio 
<BR><FONT size=2>23</FONT>&nbsp;&nbsp;et inimicitiis quicquam horum fecerit 
<BR><FONT size=2>24</FONT>&nbsp;&nbsp;et hoc audiente populo fuerit conprobatum atque inter percussorem et propinquum sanguinis quaestio ventilata 
<BR><FONT size=2>25</FONT>&nbsp;&nbsp;liberabitur innocens de ultoris manu et reducetur per sententiam in urbem ad quam confugerat manebitque ibi donec sacerdos magnus qui oleo sancto unctus est moriatur 
<BR><FONT size=2>26</FONT>&nbsp;&nbsp;si interfector extra fines urbium quae exulibus deputatae sunt 
<BR><FONT size=2>27</FONT>&nbsp;&nbsp;fuerit inventus et percussus ab eo qui ultor est sanguinis absque noxa erit qui eum occiderit 
<BR><FONT size=2>28</FONT>&nbsp;&nbsp;debuerat enim profugus usque ad mortem pontificis in urbe residere postquam autem ille obierit homicida revertetur in terram suam 
<BR><FONT size=2>29</FONT>&nbsp;&nbsp;haec sempiterna erunt et legitima in cunctis habitationibus vestris 
<BR><FONT size=2>30</FONT>&nbsp;&nbsp;homicida sub testibus punietur ad unius testimonium nullus condemnabitur 
<BR><FONT size=2>31</FONT>&nbsp;&nbsp;non accipietis pretium ab eo qui reus est sanguinis statim et ipse morietur 
<BR><FONT size=2>32</FONT>&nbsp;&nbsp;exules et profugi ante mortem pontificis nullo modo in urbes suas reverti poterunt 
<BR><FONT size=2>33</FONT>&nbsp;&nbsp;ne polluatis terram habitationis vestrae quae insontium cruore maculatur nec aliter expiari potest nisi per eius sanguinem qui alterius sanguinem fuderit 
<BR><FONT size=2>34</FONT>&nbsp;&nbsp;atque ita emundabitur vestra possessio me commorante vobiscum ego enim sum Dominus qui habito inter filios Israhel 
<P><HR>
<P><A NAME="36"></A><B>CAPUT 36</B><P>
<FONT size=2>1</FONT>&nbsp;&nbsp;accesserunt autem et principes familiarum Galaad filii Machir filii Manasse de stirpe filiorum Ioseph locutique sunt Mosi coram principibus Israhel atque dixerunt 
<BR><FONT size=2>2</FONT>&nbsp;&nbsp;tibi domino nostro praecepit Dominus ut terram sorte divideres filiis Israhel et ut filiabus Salphaad fratris nostri dares possessionem debitam patri 
<BR><FONT size=2>3</FONT>&nbsp;&nbsp;quas si alterius tribus homines uxores acceperint sequetur possessio sua et translata ad aliam tribum de nostra hereditate minuetur 
<BR><FONT size=2>4</FONT>&nbsp;&nbsp;atque ita fiet ut cum iobeleus id est quinquagesimus annus remissionis advenerit confundatur sortium distributio et aliorum possessio ad alios transeat 
<BR><FONT size=2>5</FONT>&nbsp;&nbsp;respondit Moses filiis Israhel et Domino praecipiente ait recte tribus filiorum Ioseph locuta est 
<BR><FONT size=2>6</FONT>&nbsp;&nbsp;et haec lex super filiabus Salphaad a Domino promulgata est nubant quibus volunt tantum ut suae tribus hominibus 
<BR><FONT size=2>7</FONT>&nbsp;&nbsp;ne commisceatur possessio filiorum Israhel de tribu in tribum omnes enim viri ducent uxores de tribu et cognatione sua 
<BR><FONT size=2>8</FONT>&nbsp;&nbsp;et cunctae feminae maritos de eadem tribu accipient ut hereditas permaneat in familiis 
<BR><FONT size=2>9</FONT>&nbsp;&nbsp;nec sibi misceantur tribus sed ita maneant 
<BR><FONT size=2>10</FONT>&nbsp;&nbsp;ut a Domino separatae sunt feceruntque filiae Salphaad ut fuerat imperatum 
<BR><FONT size=2>11</FONT>&nbsp;&nbsp;et nupserunt Maala et Thersa et Egla et Melcha et Noa filiis patrui sui 
<BR><FONT size=2>12</FONT>&nbsp;&nbsp;de familia Manasse qui fuit filius Ioseph et possessio quae illis fuerat adtributa mansit in tribu et familia patris earum 
<BR><FONT size=2>13</FONT>&nbsp;&nbsp;haec sunt mandata atque iudicia quae praecepit Dominus per manum Mosi ad filios Israhel in campestribus Moab super Iordanem contra Hiericho
<P>
<HR><HR>
<TABLE BORDER=0 CELLSPACING=15 CELLPADDING=0 ALIGN=CENTER>
<TR>
	<TD><A HREF="http://www.thelatinlibrary.com/bible.html">The Bible</A>
	<TD><A HREF="http://www.thelatinlibrary.com/index">The Latin Library</A>
	<TD><A HREF="http://www.thelatinlibrary.com/classics">The Classics Page</A>
</TABLE>
</BODY></HTML>
