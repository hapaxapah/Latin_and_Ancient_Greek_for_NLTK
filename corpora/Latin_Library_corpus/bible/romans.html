<HTML><HEAD><TITLE>Vulgate: Paul to the Romans</TITLE></HEAD><BODY BACKGROUND="/white.jpg" BGCOLOR="#FFFFFF">
<BASEFONT SIZE=4>
<BR>
<FONT COLOR="#7A0704" SIZE="5"><CENTER>EPISTULA PAULI AD ROMANOS</CENTER></FONT></font>
<P><HR><CENTER>
	<FONT SIZE="3"><A HREF=#1>1</A>	<A HREF=#2>2</A>	<A HREF=#3>3</A>	<A HREF=#4>4</A>	<A HREF=#5>5</A>	<A HREF=#6>6</A>	<A HREF=#7>7</A>	<A HREF=#8>8</A>	<A HREF=#9>9</A>	<A HREF=#10>10</A>	<A HREF=#11>11</A>	<A HREF=#12>12</A>	<A HREF=#13>13</A>	<A HREF=#14>14</A>	<A HREF=#15>15</A>	<A HREF=#16>16</A>	</FONT></CENTER><HR>
<FONT SIZE="4">
<P><A NAME="1"></A><B>CAPUT 1</B><P><FONT size=2>1</FONT>&nbsp;&nbsp;Paulus servus Christi Iesu vocatus apostolus segregatus in evangelium Dei<BR><FONT size=2>2</FONT>&nbsp;&nbsp;quod ante promiserat per prophetas suos in scripturis sanctis<BR><FONT size=2>3</FONT>&nbsp;&nbsp;de Filio suo qui factus est ex semine David secundum carnem<BR><FONT size=2>4</FONT>&nbsp;&nbsp;qui praedestinatus est Filius Dei in virtute secundum Spiritum sanctificationis ex resurrectione mortuorum Iesu Christi Domini nostri<BR><FONT size=2>5</FONT>&nbsp;&nbsp;per quem accepimus gratiam et apostolatum ad oboediendum fidei in omnibus gentibus pro nomine eius<BR><FONT size=2>6</FONT>&nbsp;&nbsp;in quibus estis et vos vocati Iesu Christi<BR><FONT size=2>7</FONT>&nbsp;&nbsp;omnibus qui sunt Romae dilectis Dei vocatis sanctis gratia vobis et pax a Deo Patre nostro et Domino Iesu Christo<BR><FONT size=2>8</FONT>&nbsp;&nbsp;primum quidem gratias ago Deo meo per Iesum Christum pro omnibus vobis quia fides vestra adnuntiatur in universo mundo<BR><FONT size=2>9</FONT>&nbsp;&nbsp;testis enim mihi est Deus cui servio in spiritu meo in evangelio Filii eius quod sine intermissione memoriam vestri facio<BR><FONT size=2>10</FONT>&nbsp;&nbsp;semper in orationibus meis obsecrans si quo modo tandem aliquando prosperum iter habeam in voluntate Dei veniendi ad vos<BR><FONT size=2>11</FONT>&nbsp;&nbsp;desidero enim videre vos ut aliquid inpertiar gratiae vobis spiritalis ad confirmandos vos<BR><FONT size=2>12</FONT>&nbsp;&nbsp;id est simul consolari in vobis per eam quae invicem est fidem vestram atque meam<BR><FONT size=2>13</FONT>&nbsp;&nbsp;nolo autem vos ignorare fratres quia saepe proposui venire ad vos et prohibitus sum usque adhuc ut aliquem fructum habeam et in vobis sicut et in ceteris gentibus<BR><FONT size=2>14</FONT>&nbsp;&nbsp;Graecis ac barbaris sapientibus et insipientibus debitor sum<BR><FONT size=2>15</FONT>&nbsp;&nbsp;ita quod in me promptum est et vobis qui Romae estis evangelizare<BR><FONT size=2>16</FONT>&nbsp;&nbsp;non enim erubesco evangelium virtus enim Dei est in salutem omni credenti Iudaeo primum et Graeco<BR><FONT size=2>17</FONT>&nbsp;&nbsp;iustitia enim Dei in eo revelatur ex fide in fidem sicut scriptum est iustus autem ex fide vivit<BR><FONT size=2>18</FONT>&nbsp;&nbsp;revelatur enim ira Dei de caelo super omnem impietatem et iniustitiam hominum eorum qui veritatem in iniustitiam detinent<BR><FONT size=2>19</FONT>&nbsp;&nbsp;quia quod notum est Dei manifestum est in illis Deus enim illis manifestavit<BR><FONT size=2>20</FONT>&nbsp;&nbsp;invisibilia enim ipsius a creatura mundi per ea quae facta sunt intellecta conspiciuntur sempiterna quoque eius virtus et divinitas ut sint inexcusabiles<BR><FONT size=2>21</FONT>&nbsp;&nbsp;quia cum cognovissent Deum non sicut Deum glorificaverunt aut gratias egerunt sed evanuerunt in cogitationibus suis et obscuratum est insipiens cor eorum<BR><FONT size=2>22</FONT>&nbsp;&nbsp;dicentes enim se esse sapientes stulti facti sunt<BR><FONT size=2>23</FONT>&nbsp;&nbsp;et mutaverunt gloriam incorruptibilis Dei in similitudinem imaginis corruptibilis hominis et volucrum et quadrupedum et serpentium<BR><FONT size=2>24</FONT>&nbsp;&nbsp;propter quod tradidit illos Deus in desideria cordis eorum in inmunditiam ut contumeliis adficiant corpora sua in semet ipsis<BR><FONT size=2>25</FONT>&nbsp;&nbsp;qui commutaverunt veritatem Dei in mendacio et coluerunt et servierunt creaturae potius quam creatori qui est benedictus in saecula amen<BR><FONT size=2>26</FONT>&nbsp;&nbsp;propterea tradidit illos Deus in passiones ignominiae nam feminae eorum inmutaverunt naturalem usum in eum usum qui est contra naturam<BR><FONT size=2>27</FONT>&nbsp;&nbsp;similiter autem et masculi relicto naturali usu feminae exarserunt in desideriis suis in invicem masculi in masculos turpitudinem operantes et mercedem quam oportuit erroris sui in semet ipsis recipientes<BR><FONT size=2>28</FONT>&nbsp;&nbsp;et sicut non probaverunt Deum habere in notitia tradidit eos Deus in reprobum sensum ut faciant quae non conveniunt<BR><FONT size=2>29</FONT>&nbsp;&nbsp;repletos omni iniquitate malitia fornicatione avaritia nequitia plenos invidia homicidio contentione dolo malignitate susurrones<BR><FONT size=2>30</FONT>&nbsp;&nbsp;detractores Deo odibiles contumeliosos superbos elatos inventores malorum parentibus non oboedientes<BR><FONT size=2>31</FONT>&nbsp;&nbsp;insipientes inconpositos sine affectione absque foedere sine misericordia<BR><FONT size=2>32</FONT>&nbsp;&nbsp;qui cum iustitiam Dei cognovissent non intellexerunt quoniam qui talia agunt digni sunt morte non solum ea faciunt sed et consentiunt facientibus 
<P><HR>
<P><A NAME="2"></A><B>CAPUT 2</B><P><FONT size=2>1</FONT>&nbsp;&nbsp;propter quod inexcusabilis es o homo omnis qui iudicas in quo enim iudicas alterum te ipsum condemnas eadem enim agis qui iudicas<BR><FONT size=2>2</FONT>&nbsp;&nbsp;scimus enim quoniam iudicium Dei est secundum veritatem in eos qui talia agunt<BR><FONT size=2>3</FONT>&nbsp;&nbsp;existimas autem hoc o homo qui iudicas eos qui talia agunt et facis ea quia tu effugies iudicium Dei<BR><FONT size=2>4</FONT>&nbsp;&nbsp;an divitias bonitatis eius et patientiae et longanimitatis contemnis ignorans quoniam benignitas Dei ad paenitentiam te adducit<BR><FONT size=2>5</FONT>&nbsp;&nbsp;secundum duritiam autem tuam et inpaenitens cor thesaurizas tibi iram in die irae et revelationis iusti iudicii Dei<BR><FONT size=2>6</FONT>&nbsp;&nbsp;qui reddet unicuique secundum opera eius<BR><FONT size=2>7</FONT>&nbsp;&nbsp;his quidem qui secundum patientiam boni operis gloriam et honorem et incorruptionem quaerentibus vitam aeternam<BR><FONT size=2>8</FONT>&nbsp;&nbsp;his autem qui ex contentione et qui non adquiescunt veritati credunt autem iniquitati ira et indignatio<BR><FONT size=2>9</FONT>&nbsp;&nbsp;tribulatio et angustia in omnem animam hominis operantis malum Iudaei primum et Graeci<BR><FONT size=2>10</FONT>&nbsp;&nbsp;gloria autem et honor et pax omni operanti bonum Iudaeo primum et Graeco<BR><FONT size=2>11</FONT>&nbsp;&nbsp;non est enim personarum acceptio apud Deum<BR><FONT size=2>12</FONT>&nbsp;&nbsp;quicumque enim sine lege peccaverunt sine lege et peribunt et quicumque in lege peccaverunt per legem iudicabuntur<BR><FONT size=2>13</FONT>&nbsp;&nbsp;non enim auditores legis iusti sunt apud Deum sed factores legis iustificabuntur<BR><FONT size=2>14</FONT>&nbsp;&nbsp;cum enim gentes quae legem non habent naturaliter quae legis sunt faciunt eiusmodi legem non habentes ipsi sibi sunt lex<BR><FONT size=2>15</FONT>&nbsp;&nbsp;qui ostendunt opus legis scriptum in cordibus suis testimonium reddente illis conscientia ipsorum et inter se invicem cogitationum accusantium aut etiam defendentium<BR><FONT size=2>16</FONT>&nbsp;&nbsp;in die cum iudicabit Deus occulta hominum secundum evangelium meum per Iesum Christum<BR><FONT size=2>17</FONT>&nbsp;&nbsp;si autem tu Iudaeus cognominaris et requiescis in lege et gloriaris in Deo<BR><FONT size=2>18</FONT>&nbsp;&nbsp;et nosti voluntatem et probas utiliora instructus per legem<BR><FONT size=2>19</FONT>&nbsp;&nbsp;confidis te ipsum ducem esse caecorum lumen eorum qui in tenebris sunt<BR><FONT size=2>20</FONT>&nbsp;&nbsp;eruditorem insipientium magistrum infantium habentem formam scientiae et veritatis in lege<BR><FONT size=2>21</FONT>&nbsp;&nbsp;qui ergo alium doces te ipsum non doces qui praedicas non furandum furaris<BR><FONT size=2>22</FONT>&nbsp;&nbsp;qui dicis non moechandum moecharis qui abominaris idola sacrilegium facis<BR><FONT size=2>23</FONT>&nbsp;&nbsp;qui in lege gloriaris per praevaricationem legis Deum inhonoras<BR><FONT size=2>24</FONT>&nbsp;&nbsp;nomen enim Dei per vos blasphematur inter gentes sicut scriptum est<BR><FONT size=2>25</FONT>&nbsp;&nbsp;circumcisio quidem prodest si legem observes si autem praevaricator legis sis circumcisio tua praeputium facta est<BR><FONT size=2>26</FONT>&nbsp;&nbsp;si igitur praeputium iustitias legis custodiat nonne praeputium illius in circumcisionem reputabitur<BR><FONT size=2>27</FONT>&nbsp;&nbsp;et iudicabit quod ex natura est praeputium legem consummans te qui per litteram et circumcisionem praevaricator legis es<BR><FONT size=2>28</FONT>&nbsp;&nbsp;non enim qui in manifesto Iudaeus est neque quae in manifesto in carne circumcisio<BR><FONT size=2>29</FONT>&nbsp;&nbsp;sed qui in abscondito Iudaeus et circumcisio cordis in spiritu non littera cuius laus non ex hominibus sed ex Deo est 
<P><HR>
<P><A NAME="3"></A><B>CAPUT 3</B><P><FONT size=2>1</FONT>&nbsp;&nbsp;quid ergo amplius est Iudaeo aut quae utilitas circumcisionis<BR><FONT size=2>2</FONT>&nbsp;&nbsp;multum per omnem modum primum quidem quia credita sunt illis eloquia Dei<BR><FONT size=2>3</FONT>&nbsp;&nbsp;quid enim si quidam illorum non crediderunt numquid incredulitas illorum fidem Dei evacuabit absit<BR><FONT size=2>4</FONT>&nbsp;&nbsp;est autem Deus verax omnis autem homo mendax sicut scriptum est ut iustificeris in sermonibus tuis et vincas cum iudicaris<BR><FONT size=2>5</FONT>&nbsp;&nbsp;si autem iniquitas nostra iustitiam Dei commendat quid dicemus numquid iniquus Deus qui infert iram secundum hominem dico<BR><FONT size=2>6</FONT>&nbsp;&nbsp;absit alioquin quomodo iudicabit Deus mundum<BR><FONT size=2>7</FONT>&nbsp;&nbsp;si enim veritas Dei in meo mendacio abundavit in gloriam ipsius quid adhuc et ego tamquam peccator iudicor<BR><FONT size=2>8</FONT>&nbsp;&nbsp;et non sicut blasphemamur et sicut aiunt nos quidam dicere faciamus mala ut veniant bona quorum damnatio iusta est<BR><FONT size=2>9</FONT>&nbsp;&nbsp;quid igitur praecellimus eos nequaquam causati enim sumus Iudaeos et Graecos omnes sub peccato esse<BR><FONT size=2>10</FONT>&nbsp;&nbsp;sicut scriptum est quia non est iustus quisquam<BR><FONT size=2>11</FONT>&nbsp;&nbsp;non est intellegens non est requirens Deum<BR><FONT size=2>12</FONT>&nbsp;&nbsp;omnes declinaverunt simul inutiles facti sunt non est qui faciat bonum non est usque ad unum<BR><FONT size=2>13</FONT>&nbsp;&nbsp;sepulchrum patens est guttur eorum linguis suis dolose agebant venenum aspidum sub labiis eorum<BR><FONT size=2>14</FONT>&nbsp;&nbsp;quorum os maledictione et amaritudine plenum est<BR><FONT size=2>15</FONT>&nbsp;&nbsp;veloces pedes eorum ad effundendum sanguinem<BR><FONT size=2>16</FONT>&nbsp;&nbsp;contritio et infelicitas in viis eorum<BR><FONT size=2>17</FONT>&nbsp;&nbsp;et viam pacis non cognoverunt<BR><FONT size=2>18</FONT>&nbsp;&nbsp;non est timor Dei ante oculos eorum<BR><FONT size=2>19</FONT>&nbsp;&nbsp;scimus autem quoniam quaecumque lex loquitur his qui in lege sunt loquitur ut omne os obstruatur et subditus fiat omnis mundus Deo<BR><FONT size=2>20</FONT>&nbsp;&nbsp;quia ex operibus legis non iustificabitur omnis caro coram illo per legem enim cognitio peccati<BR><FONT size=2>21</FONT>&nbsp;&nbsp;nunc autem sine lege iustitia Dei manifestata est testificata a lege et prophetis<BR><FONT size=2>22</FONT>&nbsp;&nbsp;iustitia autem Dei per fidem Iesu Christi super omnes qui credunt non enim est distinctio<BR><FONT size=2>23</FONT>&nbsp;&nbsp;omnes enim peccaverunt et egent gloriam Dei<BR><FONT size=2>24</FONT>&nbsp;&nbsp;iustificati gratis per gratiam ipsius per redemptionem quae est in Christo Iesu<BR><FONT size=2>25</FONT>&nbsp;&nbsp;quem proposuit Deus propitiationem per fidem in sanguine ipsius ad ostensionem iustitiae suae propter remissionem praecedentium delictorum<BR><FONT size=2>26</FONT>&nbsp;&nbsp;in sustentatione Dei ad ostensionem iustitiae eius in hoc tempore ut sit ipse iustus et iustificans eum qui ex fide est Iesu<BR><FONT size=2>27</FONT>&nbsp;&nbsp;ubi est ergo gloriatio exclusa est per quam legem factorum non sed per legem fidei<BR><FONT size=2>28</FONT>&nbsp;&nbsp;arbitramur enim iustificari hominem per fidem sine operibus legis<BR><FONT size=2>29</FONT>&nbsp;&nbsp;an Iudaeorum Deus tantum nonne et gentium immo et gentium<BR><FONT size=2>30</FONT>&nbsp;&nbsp;quoniam quidem unus Deus qui iustificabit circumcisionem ex fide et praeputium per fidem<BR><FONT size=2>31</FONT>&nbsp;&nbsp;legem ergo destruimus per fidem absit sed legem statuimus 
<P><HR>
<P><A NAME="4"></A><B>CAPUT 4</B><P><FONT size=2>1</FONT>&nbsp;&nbsp;quid ergo dicemus invenisse Abraham patrem nostrum secundum carnem<BR><FONT size=2>2</FONT>&nbsp;&nbsp;si enim Abraham ex operibus iustificatus est habet gloriam sed non apud Deum<BR><FONT size=2>3</FONT>&nbsp;&nbsp;quid enim scriptura dicit credidit Abraham Deo et reputatum est illi ad iustitiam<BR><FONT size=2>4</FONT>&nbsp;&nbsp;ei autem qui operatur merces non inputatur secundum gratiam sed secundum debitum<BR><FONT size=2>5</FONT>&nbsp;&nbsp;ei vero qui non operatur credenti autem in eum qui iustificat impium reputatur fides eius ad iustitiam<BR><FONT size=2>6</FONT>&nbsp;&nbsp;sicut et David dicit beatitudinem hominis cui Deus accepto fert iustitiam sine operibus<BR><FONT size=2>7</FONT>&nbsp;&nbsp;beati quorum remissae sunt iniquitates et quorum tecta sunt peccata<BR><FONT size=2>8</FONT>&nbsp;&nbsp;beatus vir cui non inputabit Dominus peccatum<BR><FONT size=2>9</FONT>&nbsp;&nbsp;beatitudo ergo haec in circumcisione an etiam in praeputio dicimus enim quia reputata est Abrahae fides ad iustitiam<BR><FONT size=2>10</FONT>&nbsp;&nbsp;quomodo ergo reputata est in circumcisione an in praeputio non in circumcisione sed in praeputio<BR><FONT size=2>11</FONT>&nbsp;&nbsp;et signum accepit circumcisionis signaculum iustitiae fidei quae est in praeputio ut sit pater omnium credentium per praeputium ut reputetur et illis ad iustitiam<BR><FONT size=2>12</FONT>&nbsp;&nbsp;et sit pater circumcisionis non his tantum qui sunt ex circumcisione sed et his qui sectantur vestigia quae est in praeputio fidei patris nostri Abrahae<BR><FONT size=2>13</FONT>&nbsp;&nbsp;non enim per legem promissio Abrahae aut semini eius ut heres esset mundi sed per iustitiam fidei<BR><FONT size=2>14</FONT>&nbsp;&nbsp;si enim qui ex lege heredes sunt exinanita est fides abolita est promissio<BR><FONT size=2>15</FONT>&nbsp;&nbsp;lex enim iram operatur ubi enim non est lex nec praevaricatio<BR><FONT size=2>16</FONT>&nbsp;&nbsp;ideo ex fide ut secundum gratiam ut firma sit promissio omni semini non ei qui ex lege est solum sed et ei qui ex fide est Abrahae qui est pater omnium nostrum<BR><FONT size=2>17</FONT>&nbsp;&nbsp;sicut scriptum est quia patrem multarum gentium posui te ante Deum cui credidit qui vivificat mortuos et vocat quae non sunt tamquam ea quae sunt<BR><FONT size=2>18</FONT>&nbsp;&nbsp;qui contra spem in spem credidit ut fieret pater multarum gentium secundum quod dictum est sic erit semen tuum<BR><FONT size=2>19</FONT>&nbsp;&nbsp;et non infirmatus fide consideravit corpus suum emortuum cum fere centum annorum esset et emortuam vulvam Sarrae<BR><FONT size=2>20</FONT>&nbsp;&nbsp;in repromissione etiam Dei non haesitavit diffidentia sed confortatus est fide dans gloriam Deo<BR><FONT size=2>21</FONT>&nbsp;&nbsp;plenissime sciens quia quaecumque promisit potens est et facere<BR><FONT size=2>22</FONT>&nbsp;&nbsp;ideo et reputatum est illi ad iustitiam<BR><FONT size=2>23</FONT>&nbsp;&nbsp;non est autem scriptum tantum propter ipsum quia reputatum est illi<BR><FONT size=2>24</FONT>&nbsp;&nbsp;sed et propter nos quibus reputabitur credentibus in eum qui suscitavit Iesum Dominum nostrum a mortuis<BR><FONT size=2>25</FONT>&nbsp;&nbsp;qui traditus est propter delicta nostra et resurrexit propter iustificationem nostram 
<P><HR>
<P><A NAME="5"></A><B>CAPUT 5</B><P><FONT size=2>1</FONT>&nbsp;&nbsp;iustificati igitur ex fide pacem habeamus ad Deum per Dominum nostrum Iesum Christum<BR><FONT size=2>2</FONT>&nbsp;&nbsp;per quem et accessum habemus fide in gratiam istam in qua stamus et gloriamur in spe gloriae filiorum Dei<BR><FONT size=2>3</FONT>&nbsp;&nbsp;non solum autem sed et gloriamur in tribulationibus scientes quod tribulatio patientiam operatur<BR><FONT size=2>4</FONT>&nbsp;&nbsp;patientia autem probationem probatio vero spem<BR><FONT size=2>5</FONT>&nbsp;&nbsp;spes autem non confundit quia caritas Dei diffusa est in cordibus nostris per Spiritum Sanctum qui datus est nobis<BR><FONT size=2>6</FONT>&nbsp;&nbsp;ut quid enim Christus cum adhuc infirmi essemus secundum tempus pro impiis mortuus est<BR><FONT size=2>7</FONT>&nbsp;&nbsp;vix enim pro iusto quis moritur nam pro bono forsitan quis et audeat mori<BR><FONT size=2>8</FONT>&nbsp;&nbsp;commendat autem suam caritatem Deus in nos quoniam cum adhuc peccatores essemus<BR><FONT size=2>9</FONT>&nbsp;&nbsp;Christus pro nobis mortuus est multo igitur magis iustificati nunc in sanguine ipsius salvi erimus ab ira per ipsum<BR><FONT size=2>10</FONT>&nbsp;&nbsp;si enim cum inimici essemus reconciliati sumus Deo per mortem Filii eius multo magis reconciliati salvi erimus in vita ipsius<BR><FONT size=2>11</FONT>&nbsp;&nbsp;non solum autem sed et gloriamur in Deo per Dominum nostrum Iesum Christum per quem nunc reconciliationem accepimus<BR><FONT size=2>12</FONT>&nbsp;&nbsp;propterea sicut per unum hominem in hunc mundum peccatum intravit et per peccatum mors et ita in omnes homines mors pertransiit in quo omnes peccaverunt<BR><FONT size=2>13</FONT>&nbsp;&nbsp;usque ad legem enim peccatum erat in mundo peccatum autem non inputatur cum lex non est<BR><FONT size=2>14</FONT>&nbsp;&nbsp;sed regnavit mors ab Adam usque ad Mosen etiam in eos qui non peccaverunt in similitudinem praevaricationis Adae qui est forma futuri<BR><FONT size=2>15</FONT>&nbsp;&nbsp;sed non sicut delictum ita et donum si enim unius delicto multi mortui sunt multo magis gratia Dei et donum in gratiam unius hominis Iesu Christi in plures abundavit<BR><FONT size=2>16</FONT>&nbsp;&nbsp;et non sicut per unum peccantem ita et donum nam iudicium ex uno in condemnationem gratia autem ex multis delictis in iustificationem<BR><FONT size=2>17</FONT>&nbsp;&nbsp;si enim in unius delicto mors regnavit per unum multo magis abundantiam gratiae et donationis et iustitiae accipientes in vita regnabunt per unum Iesum Christum<BR><FONT size=2>18</FONT>&nbsp;&nbsp;igitur sicut per unius delictum in omnes homines in condemnationem sic et per unius iustitiam in omnes homines in iustificationem vitae<BR><FONT size=2>19</FONT>&nbsp;&nbsp;sicut enim per inoboedientiam unius hominis peccatores constituti sunt multi ita et per unius oboeditionem iusti constituentur multi<BR><FONT size=2>20</FONT>&nbsp;&nbsp;lex autem subintravit ut abundaret delictum ubi autem abundavit delictum superabundavit gratia<BR><FONT size=2>21</FONT>&nbsp;&nbsp;ut sicut regnavit peccatum in morte ita et gratia regnet per iustitiam in vitam aeternam per Iesum Christum Dominum nostrum 
<P><HR>
<P><A NAME="6"></A><B>CAPUT 6</B><P><FONT size=2>1</FONT>&nbsp;&nbsp;quid ergo dicemus permanebimus in peccato ut gratia abundet<BR><FONT size=2>2</FONT>&nbsp;&nbsp;absit qui enim mortui sumus peccato quomodo adhuc vivemus in illo<BR><FONT size=2>3</FONT>&nbsp;&nbsp;an ignoratis quia quicumque baptizati sumus in Christo Iesu in morte ipsius baptizati sumus<BR><FONT size=2>4</FONT>&nbsp;&nbsp;consepulti enim sumus cum illo per baptismum in mortem ut quomodo surrexit Christus a mortuis per gloriam Patris ita et nos in novitate vitae ambulemus<BR><FONT size=2>5</FONT>&nbsp;&nbsp;si enim conplantati facti sumus similitudini mortis eius simul et resurrectionis erimus<BR><FONT size=2>6</FONT>&nbsp;&nbsp;hoc scientes quia vetus homo noster simul crucifixus est ut destruatur corpus peccati ut ultra non serviamus peccato<BR><FONT size=2>7</FONT>&nbsp;&nbsp;qui enim mortuus est iustificatus est a peccato<BR><FONT size=2>8</FONT>&nbsp;&nbsp;si autem mortui sumus cum Christo credimus quia simul etiam vivemus cum Christo<BR><FONT size=2>9</FONT>&nbsp;&nbsp;scientes quod Christus surgens ex mortuis iam non moritur mors illi ultra non dominabitur<BR><FONT size=2>10</FONT>&nbsp;&nbsp;quod enim mortuus est peccato mortuus est semel quod autem vivit vivit Deo<BR><FONT size=2>11</FONT>&nbsp;&nbsp;ita et vos existimate vos mortuos quidem esse peccato viventes autem Deo in Christo Iesu<BR><FONT size=2>12</FONT>&nbsp;&nbsp;non ergo regnet peccatum in vestro mortali corpore ut oboediatis concupiscentiis eius<BR><FONT size=2>13</FONT>&nbsp;&nbsp;sed neque exhibeatis membra vestra arma iniquitatis peccato sed exhibete vos Deo tamquam ex mortuis viventes et membra vestra arma iustitiae Deo<BR><FONT size=2>14</FONT>&nbsp;&nbsp;peccatum enim vobis non dominabitur non enim sub lege estis sed sub gratia<BR><FONT size=2>15</FONT>&nbsp;&nbsp;quid ergo peccavimus quoniam non sumus sub lege sed sub gratia absit<BR><FONT size=2>16</FONT>&nbsp;&nbsp;nescitis quoniam cui exhibetis vos servos ad oboediendum servi estis eius cui oboeditis sive peccati sive oboeditionis ad iustitiam<BR><FONT size=2>17</FONT>&nbsp;&nbsp;gratias autem Deo quod fuistis servi peccati oboedistis autem ex corde in eam formam doctrinae in qua traditi estis<BR><FONT size=2>18</FONT>&nbsp;&nbsp;liberati autem a peccato servi facti estis iustitiae<BR><FONT size=2>19</FONT>&nbsp;&nbsp;humanum dico propter infirmitatem carnis vestrae sicut enim exhibuistis membra vestra servire inmunditiae et iniquitati ad iniquitatem ita nunc exhibete membra vestra servire iustitiae in sanctificationem<BR><FONT size=2>20</FONT>&nbsp;&nbsp;cum enim servi essetis peccati liberi fuistis iustitiae<BR><FONT size=2>21</FONT>&nbsp;&nbsp;quem ergo fructum habuistis tunc in quibus nunc erubescitis nam finis illorum mors est<BR><FONT size=2>22</FONT>&nbsp;&nbsp;nunc vero liberati a peccato servi autem facti Deo habetis fructum vestrum in sanctificationem finem vero vitam aeternam<BR><FONT size=2>23</FONT>&nbsp;&nbsp;stipendia enim peccati mors gratia autem Dei vita aeterna in Christo Iesu Domino nostro 
<P><HR>
<P><A NAME="7"></A><B>CAPUT 7</B><P><FONT size=2>1</FONT>&nbsp;&nbsp;an ignoratis fratres scientibus enim legem loquor quia lex in homine dominatur quanto tempore vivit<BR><FONT size=2>2</FONT>&nbsp;&nbsp;nam quae sub viro est mulier vivente viro alligata est legi si autem mortuus fuerit vir soluta est a lege viri<BR><FONT size=2>3</FONT>&nbsp;&nbsp;igitur vivente viro vocabitur adultera si fuerit cum alio viro si autem mortuus fuerit vir eius liberata est a lege ut non sit adultera si fuerit cum alio viro<BR><FONT size=2>4</FONT>&nbsp;&nbsp;itaque fratres mei et vos mortificati estis legi per corpus Christi ut sitis alterius qui ex mortuis resurrexit ut fructificaremus Deo<BR><FONT size=2>5</FONT>&nbsp;&nbsp;cum enim essemus in carne passiones peccatorum quae per legem erant operabantur in membris nostris ut fructificarent morti<BR><FONT size=2>6</FONT>&nbsp;&nbsp;nunc autem soluti sumus a lege morientes in quo detinebamur ita ut serviamus in novitate spiritus et non in vetustate litterae<BR><FONT size=2>7</FONT>&nbsp;&nbsp;quid ergo dicemus lex peccatum est absit sed peccatum non cognovi nisi per legem nam concupiscentiam nesciebam nisi lex diceret non concupisces<BR><FONT size=2>8</FONT>&nbsp;&nbsp;occasione autem accepta peccatum per mandatum operatum est in me omnem concupiscentiam sine lege enim peccatum mortuum erat<BR><FONT size=2>9</FONT>&nbsp;&nbsp;ego autem vivebam sine lege aliquando sed cum venisset mandatum peccatum revixit<BR><FONT size=2>10</FONT>&nbsp;&nbsp;ego autem mortuus sum et inventum est mihi mandatum quod erat ad vitam hoc esse ad mortem<BR><FONT size=2>11</FONT>&nbsp;&nbsp;nam peccatum occasione accepta per mandatum seduxit me et per illud occidit<BR><FONT size=2>12</FONT>&nbsp;&nbsp;itaque lex quidem sancta et mandatum sanctum et iustum et bonum<BR><FONT size=2>13</FONT>&nbsp;&nbsp;quod ergo bonum est mihi factum est mors absit sed peccatum ut appareat peccatum per bonum mihi operatum est mortem ut fiat supra modum peccans peccatum per mandatum<BR><FONT size=2>14</FONT>&nbsp;&nbsp;scimus enim quod lex spiritalis est ego autem carnalis sum venundatus sub peccato<BR><FONT size=2>15</FONT>&nbsp;&nbsp;quod enim operor non intellego non enim quod volo hoc ago sed quod odi illud facio<BR><FONT size=2>16</FONT>&nbsp;&nbsp;si autem quod nolo illud facio consentio legi quoniam bona<BR><FONT size=2>17</FONT>&nbsp;&nbsp;nunc autem iam non ego operor illud sed quod habitat in me peccatum<BR><FONT size=2>18</FONT>&nbsp;&nbsp;scio enim quia non habitat in me hoc est in carne mea bonum nam velle adiacet mihi perficere autem bonum non invenio<BR><FONT size=2>19</FONT>&nbsp;&nbsp;non enim quod volo bonum hoc facio sed quod nolo malum hoc ago<BR><FONT size=2>20</FONT>&nbsp;&nbsp;si autem quod nolo illud facio non ego operor illud sed quod habitat in me peccatum<BR><FONT size=2>21</FONT>&nbsp;&nbsp;invenio igitur legem volenti mihi facere bonum quoniam mihi malum adiacet<BR><FONT size=2>22</FONT>&nbsp;&nbsp;condelector enim legi Dei secundum interiorem hominem<BR><FONT size=2>23</FONT>&nbsp;&nbsp;video autem aliam legem in membris meis repugnantem legi mentis meae et captivantem me in lege peccati quae est in membris meis<BR><FONT size=2>24</FONT>&nbsp;&nbsp;infelix ego homo quis me liberabit de corpore mortis huius<BR><FONT size=2>25</FONT>&nbsp;&nbsp;gratia Dei per Iesum Christum Dominum nostrum igitur ego ipse mente servio legi Dei carne autem legi peccati 
<P><HR>
<P><A NAME="8"></A><B>CAPUT 8</B><P><FONT size=2>1</FONT>&nbsp;&nbsp;nihil ergo nunc damnationis est his qui sunt in Christo Iesu qui non secundum carnem ambulant<BR><FONT size=2>2</FONT>&nbsp;&nbsp;lex enim Spiritus vitae in Christo Iesu liberavit me a lege peccati et mortis<BR><FONT size=2>3</FONT>&nbsp;&nbsp;nam quod inpossibile erat legis in quo infirmabatur per carnem Deus Filium suum mittens in similitudinem carnis peccati et de peccato damnavit peccatum in carne<BR><FONT size=2>4</FONT>&nbsp;&nbsp;ut iustificatio legis impleretur in nobis qui non secundum carnem ambulamus sed secundum Spiritum<BR><FONT size=2>5</FONT>&nbsp;&nbsp;qui enim secundum carnem sunt quae carnis sunt sapiunt qui vero secundum Spiritum quae sunt Spiritus sentiunt<BR><FONT size=2>6</FONT>&nbsp;&nbsp;nam prudentia carnis mors prudentia autem Spiritus vita et pax<BR><FONT size=2>7</FONT>&nbsp;&nbsp;quoniam sapientia carnis inimicitia est in Deum legi enim Dei non subicitur nec enim potest<BR><FONT size=2>8</FONT>&nbsp;&nbsp;qui autem in carne sunt Deo placere non possunt<BR><FONT size=2>9</FONT>&nbsp;&nbsp;vos autem in carne non estis sed in Spiritu si tamen Spiritus Dei habitat in vobis si quis autem Spiritum Christi non habet hic non est eius<BR><FONT size=2>10</FONT>&nbsp;&nbsp;si autem Christus in vobis est corpus quidem mortuum est propter peccatum spiritus vero vita propter iustificationem<BR><FONT size=2>11</FONT>&nbsp;&nbsp;quod si Spiritus eius qui suscitavit Iesum a mortuis habitat in vobis qui suscitavit Iesum Christum a mortuis vivificabit et mortalia corpora vestra propter inhabitantem Spiritum eius in vobis<BR><FONT size=2>12</FONT>&nbsp;&nbsp;ergo fratres debitores sumus non carni ut secundum carnem vivamus<BR><FONT size=2>13</FONT>&nbsp;&nbsp;si enim secundum carnem vixeritis moriemini si autem Spiritu facta carnis mortificatis vivetis<BR><FONT size=2>14</FONT>&nbsp;&nbsp;quicumque enim Spiritu Dei aguntur hii filii sunt Dei<BR><FONT size=2>15</FONT>&nbsp;&nbsp;non enim accepistis spiritum servitutis iterum in timore sed accepistis Spiritum adoptionis filiorum in quo clamamus Abba Pater<BR><FONT size=2>16</FONT>&nbsp;&nbsp;ipse Spiritus testimonium reddit spiritui nostro quod sumus filii Dei<BR><FONT size=2>17</FONT>&nbsp;&nbsp;si autem filii et heredes heredes quidem Dei coheredes autem Christi si tamen conpatimur ut et conglorificemur<BR><FONT size=2>18</FONT>&nbsp;&nbsp;existimo enim quod non sunt condignae passiones huius temporis ad futuram gloriam quae revelabitur in nobis<BR><FONT size=2>19</FONT>&nbsp;&nbsp;nam expectatio creaturae revelationem filiorum Dei expectat<BR><FONT size=2>20</FONT>&nbsp;&nbsp;vanitati enim creatura subiecta est non volens sed propter eum qui subiecit in spem<BR><FONT size=2>21</FONT>&nbsp;&nbsp;quia et ipsa creatura liberabitur a servitute corruptionis in libertatem gloriae filiorum Dei<BR><FONT size=2>22</FONT>&nbsp;&nbsp;scimus enim quod omnis creatura ingemescit et parturit usque adhuc<BR><FONT size=2>23</FONT>&nbsp;&nbsp;non solum autem illa sed et nos ipsi primitias Spiritus habentes et ipsi intra nos gemimus adoptionem filiorum expectantes redemptionem corporis nostri<BR><FONT size=2>24</FONT>&nbsp;&nbsp;spe enim salvi facti sumus spes autem quae videtur non est spes nam quod videt quis quid sperat<BR><FONT size=2>25</FONT>&nbsp;&nbsp;si autem quod non videmus speramus per patientiam expectamus<BR><FONT size=2>26</FONT>&nbsp;&nbsp;similiter autem et Spiritus adiuvat infirmitatem nostram nam quid oremus sicut oportet nescimus sed ipse Spiritus postulat pro nobis gemitibus inenarrabilibus<BR><FONT size=2>27</FONT>&nbsp;&nbsp;qui autem scrutatur corda scit quid desideret Spiritus quia secundum Deum postulat pro sanctis<BR><FONT size=2>28</FONT>&nbsp;&nbsp;scimus autem quoniam diligentibus Deum omnia cooperantur in bonum his qui secundum propositum vocati sunt sancti<BR><FONT size=2>29</FONT>&nbsp;&nbsp;nam quos praescivit et praedestinavit conformes fieri imaginis Filii eius ut sit ipse primogenitus in multis fratribus<BR><FONT size=2>30</FONT>&nbsp;&nbsp;quos autem praedestinavit hos et vocavit et quos vocavit hos et iustificavit quos autem iustificavit illos et glorificavit<BR><FONT size=2>31</FONT>&nbsp;&nbsp;quid ergo dicemus ad haec si Deus pro nobis quis contra nos<BR><FONT size=2>32</FONT>&nbsp;&nbsp;qui etiam Filio suo non pepercit sed pro nobis omnibus tradidit illum quomodo non etiam cum illo omnia nobis donabit<BR><FONT size=2>33</FONT>&nbsp;&nbsp;quis accusabit adversus electos Dei Deus qui iustificat<BR><FONT size=2>34</FONT>&nbsp;&nbsp;quis est qui condemnet Christus Iesus qui mortuus est immo qui resurrexit qui et est ad dexteram Dei qui etiam interpellat pro nobis<BR><FONT size=2>35</FONT>&nbsp;&nbsp;quis nos separabit a caritate Christi tribulatio an angustia an persecutio an fames an nuditas an periculum an gladius<BR><FONT size=2>36</FONT>&nbsp;&nbsp;sicut scriptum est quia propter te mortificamur tota die aestimati sumus ut oves occisionis<BR><FONT size=2>37</FONT>&nbsp;&nbsp;sed in his omnibus superamus propter eum qui dilexit nos<BR><FONT size=2>38</FONT>&nbsp;&nbsp;certus sum enim quia neque mors neque vita neque angeli neque principatus neque instantia neque futura neque fortitudines<BR><FONT size=2>39</FONT>&nbsp;&nbsp;neque altitudo neque profundum neque creatura alia poterit nos separare a caritate Dei quae est in Christo Iesu Domino nostro 
<P><HR>
<P><A NAME="9"></A><B>CAPUT 9</B><P><FONT size=2>1</FONT>&nbsp;&nbsp;veritatem dico in Christo non mentior testimonium mihi perhibente conscientia mea in Spiritu Sancto<BR><FONT size=2>2</FONT>&nbsp;&nbsp;quoniam tristitia est mihi magna et continuus dolor cordi meo<BR><FONT size=2>3</FONT>&nbsp;&nbsp;optabam enim ipse ego anathema esse a Christo pro fratribus meis qui sunt cognati mei secundum carnem<BR><FONT size=2>4</FONT>&nbsp;&nbsp;qui sunt Israhelitae quorum adoptio est filiorum et gloria et testamenta et legislatio et obsequium et promissa<BR><FONT size=2>5</FONT>&nbsp;&nbsp;quorum patres et ex quibus Christus secundum carnem qui est super omnia Deus benedictus in saecula amen<BR><FONT size=2>6</FONT>&nbsp;&nbsp;non autem quod exciderit verbum Dei non enim omnes qui ex Israhel hii sunt Israhel<BR><FONT size=2>7</FONT>&nbsp;&nbsp;neque quia semen sunt Abrahae omnes filii sed in Isaac vocabitur tibi semen<BR><FONT size=2>8</FONT>&nbsp;&nbsp;id est non qui filii carnis hii filii Dei sed qui filii sunt promissionis aestimantur in semine<BR><FONT size=2>9</FONT>&nbsp;&nbsp;promissionis enim verbum hoc est secundum hoc tempus veniam et erit Sarrae filius<BR><FONT size=2>10</FONT>&nbsp;&nbsp;non solum autem sed et Rebecca ex uno concubitum habens Isaac patre nostro<BR><FONT size=2>11</FONT>&nbsp;&nbsp;cum enim nondum nati fuissent aut aliquid egissent bonum aut malum ut secundum electionem propositum Dei maneret<BR><FONT size=2>12</FONT>&nbsp;&nbsp;non ex operibus sed ex vocante dictum est ei quia maior serviet minori<BR><FONT size=2>13</FONT>&nbsp;&nbsp;sicut scriptum est Iacob dilexi Esau autem odio habui<BR><FONT size=2>14</FONT>&nbsp;&nbsp;quid ergo dicemus numquid iniquitas apud Deum absit<BR><FONT size=2>15</FONT>&nbsp;&nbsp;Mosi enim dicit miserebor cuius misereor et misericordiam praestabo cuius miserebor<BR><FONT size=2>16</FONT>&nbsp;&nbsp;igitur non volentis neque currentis sed miserentis Dei<BR><FONT size=2>17</FONT>&nbsp;&nbsp;dicit enim scriptura Pharaoni quia in hoc ipsum excitavi te ut ostendam in te virtutem meam et ut adnuntietur nomen meum in universa terra<BR><FONT size=2>18</FONT>&nbsp;&nbsp;ergo cuius vult miseretur et quem vult indurat<BR><FONT size=2>19</FONT>&nbsp;&nbsp;dicis itaque mihi quid adhuc queritur voluntati enim eius quis resistit<BR><FONT size=2>20</FONT>&nbsp;&nbsp;o homo tu quis es qui respondeas Deo numquid dicit figmentum ei qui se finxit quid me fecisti sic<BR><FONT size=2>21</FONT>&nbsp;&nbsp;an non habet potestatem figulus luti ex eadem massa facere aliud quidem vas in honorem aliud vero in contumeliam<BR><FONT size=2>22</FONT>&nbsp;&nbsp;quod si volens Deus ostendere iram et notam facere potentiam suam sustinuit in multa patientia vasa irae aptata in interitum<BR><FONT size=2>23</FONT>&nbsp;&nbsp;ut ostenderet divitias gloriae suae in vasa misericordiae quae praeparavit in gloriam<BR><FONT size=2>24</FONT>&nbsp;&nbsp;quos et vocavit nos non solum ex Iudaeis sed etiam ex gentibus<BR><FONT size=2>25</FONT>&nbsp;&nbsp;sicut in Osee dicit vocabo non plebem meam plebem meam et non misericordiam consecutam misericordiam consecutam<BR><FONT size=2>26</FONT>&nbsp;&nbsp;et erit in loco ubi dictum est eis non plebs mea vos ibi vocabuntur filii Dei vivi<BR><FONT size=2>27</FONT>&nbsp;&nbsp;Esaias autem clamat pro Israhel si fuerit numerus filiorum Israhel tamquam harena maris reliquiae salvae fient<BR><FONT size=2>28</FONT>&nbsp;&nbsp;verbum enim consummans et brevians in aequitate quia verbum breviatum faciet Dominus super terram<BR><FONT size=2>29</FONT>&nbsp;&nbsp;et sicut praedixit Esaias nisi Dominus Sabaoth reliquisset nobis semen sicut Sodoma facti essemus et sicut Gomorra similes fuissemus<BR><FONT size=2>30</FONT>&nbsp;&nbsp;quid ergo dicemus quod gentes quae non sectabantur iustitiam adprehenderunt iustitiam iustitiam autem quae ex fide est<BR><FONT size=2>31</FONT>&nbsp;&nbsp;Israhel vero sectans legem iustitiae in legem iustitiae non pervenit<BR><FONT size=2>32</FONT>&nbsp;&nbsp;quare quia non ex fide sed quasi ex operibus offenderunt in lapidem offensionis<BR><FONT size=2>33</FONT>&nbsp;&nbsp;sicut scriptum est ecce pono in Sion lapidem offensionis et petram scandali et omnis qui credit in eum non confundetur 
<P><HR>
<P><A NAME="10"></A><B>CAPUT 10</B><P><FONT size=2>1</FONT>&nbsp;&nbsp;fratres voluntas quidem cordis mei et obsecratio ad Deum fit pro illis in salutem<BR><FONT size=2>2</FONT>&nbsp;&nbsp;testimonium enim perhibeo illis quod aemulationem Dei habent sed non secundum scientiam<BR><FONT size=2>3</FONT>&nbsp;&nbsp;ignorantes enim Dei iustitiam et suam quaerentes statuere iustitiae Dei non sunt subiecti<BR><FONT size=2>4</FONT>&nbsp;&nbsp;finis enim legis Christus ad iustitiam omni credenti<BR><FONT size=2>5</FONT>&nbsp;&nbsp;Moses enim scripsit quoniam iustitiam quae ex lege est qui fecerit homo vivet in ea<BR><FONT size=2>6</FONT>&nbsp;&nbsp;quae autem ex fide est iustitia sic dicit ne dixeris in corde tuo quis ascendit in caelum id est Christum deducere<BR><FONT size=2>7</FONT>&nbsp;&nbsp;aut quis descendit in abyssum hoc est Christum ex mortuis revocare<BR><FONT size=2>8</FONT>&nbsp;&nbsp;sed quid dicit prope est verbum in ore tuo et in corde tuo hoc est verbum fidei quod praedicamus<BR><FONT size=2>9</FONT>&nbsp;&nbsp;quia si confitearis in ore tuo Dominum Iesum et in corde tuo credideris quod Deus illum excitavit ex mortuis salvus eris<BR><FONT size=2>10</FONT>&nbsp;&nbsp;corde enim creditur ad iustitiam ore autem confessio fit in salutem<BR><FONT size=2>11</FONT>&nbsp;&nbsp;dicit enim scriptura omnis qui credit in illum non confundetur<BR><FONT size=2>12</FONT>&nbsp;&nbsp;non enim est distinctio Iudaei et Graeci nam idem Dominus omnium dives in omnes qui invocant illum<BR><FONT size=2>13</FONT>&nbsp;&nbsp;omnis enim quicumque invocaverit nomen Domini salvus erit<BR><FONT size=2>14</FONT>&nbsp;&nbsp;quomodo ergo invocabunt in quem non crediderunt aut quomodo credent ei quem non audierunt quomodo autem audient sine praedicante<BR><FONT size=2>15</FONT>&nbsp;&nbsp;quomodo vero praedicabunt nisi mittantur sicut scriptum est quam speciosi pedes evangelizantium pacem evangelizantium bona<BR><FONT size=2>16</FONT>&nbsp;&nbsp;sed non omnes oboedierunt evangelio Esaias enim dicit Domine quis credidit auditui nostro<BR><FONT size=2>17</FONT>&nbsp;&nbsp;ergo fides ex auditu auditus autem per verbum Christi<BR><FONT size=2>18</FONT>&nbsp;&nbsp;sed dico numquid non audierunt et quidem in omnem terram exiit sonus eorum et in fines orbis terrae verba eorum<BR><FONT size=2>19</FONT>&nbsp;&nbsp;sed dico numquid Israhel non cognovit primus Moses dicit ego ad aemulationem vos adducam in non gentem in gentem insipientem in iram vos mittam<BR><FONT size=2>20</FONT>&nbsp;&nbsp;Esaias autem audet et dicit inventus sum non quaerentibus me palam apparui his qui me non interrogabant<BR><FONT size=2>21</FONT>&nbsp;&nbsp;ad Israhel autem dicit tota die expandi manus meas ad populum non credentem et contradicentem 
<P><HR>
<P><A NAME="11"></A><B>CAPUT 11</B><P><FONT size=2>1</FONT>&nbsp;&nbsp;dico ergo numquid reppulit Deus populum suum absit nam et ego Israhelita sum ex semine Abraham tribu Beniamin<BR><FONT size=2>2</FONT>&nbsp;&nbsp;non reppulit Deus plebem suam quam praesciit an nescitis in Helia quid dicit scriptura quemadmodum interpellat Deum adversus Israhel<BR><FONT size=2>3</FONT>&nbsp;&nbsp;Domine prophetas tuos occiderunt altaria tua suffoderunt et ego relictus sum solus et quaerunt animam meam<BR><FONT size=2>4</FONT>&nbsp;&nbsp;sed quid dicit illi responsum divinum reliqui mihi septem milia virorum qui non curvaverunt genu Baal<BR><FONT size=2>5</FONT>&nbsp;&nbsp;sic ergo et in hoc tempore reliquiae secundum electionem gratiae factae sunt<BR><FONT size=2>6</FONT>&nbsp;&nbsp;si autem gratia non ex operibus alioquin gratia iam non est gratia<BR><FONT size=2>7</FONT>&nbsp;&nbsp;quid ergo quod quaerebat Israhel hoc non est consecutus electio autem consecuta est ceteri vero excaecati sunt<BR><FONT size=2>8</FONT>&nbsp;&nbsp;sicut scriptum est dedit illis Deus spiritum conpunctionis oculos ut non videant et aures ut non audiant usque in hodiernum diem<BR><FONT size=2>9</FONT>&nbsp;&nbsp;et David dicit fiat mensa eorum in laqueum et in captionem et in scandalum et in retributionem illis<BR><FONT size=2>10</FONT>&nbsp;&nbsp;obscurentur oculi eorum ne videant et dorsum illorum semper incurva<BR><FONT size=2>11</FONT>&nbsp;&nbsp;dico ergo numquid sic offenderunt ut caderent absit sed illorum delicto salus gentibus ut illos aemulentur<BR><FONT size=2>12</FONT>&nbsp;&nbsp;quod si delictum illorum divitiae sunt mundi et deminutio eorum divitiae gentium quanto magis plenitudo eorum<BR><FONT size=2>13</FONT>&nbsp;&nbsp;vobis enim dico gentibus quamdiu quidem ego sum gentium apostolus ministerium meum honorificabo<BR><FONT size=2>14</FONT>&nbsp;&nbsp;si quo modo ad aemulandum provocem carnem meam et salvos faciam aliquos ex illis<BR><FONT size=2>15</FONT>&nbsp;&nbsp;si enim amissio eorum reconciliatio est mundi quae adsumptio nisi vita ex mortuis<BR><FONT size=2>16</FONT>&nbsp;&nbsp;quod si delibatio sancta est et massa et si radix sancta et rami<BR><FONT size=2>17</FONT>&nbsp;&nbsp;quod si aliqui ex ramis fracti sunt tu autem cum oleaster esses insertus es in illis et socius radicis et pinguidinis olivae factus es<BR><FONT size=2>18</FONT>&nbsp;&nbsp;noli gloriari adversus ramos quod si gloriaris non tu radicem portas sed radix te<BR><FONT size=2>19</FONT>&nbsp;&nbsp;dices ergo fracti sunt rami ut ego inserar<BR><FONT size=2>20</FONT>&nbsp;&nbsp;bene propter incredulitatem fracti sunt tu autem fide stas noli altum sapere sed time<BR><FONT size=2>21</FONT>&nbsp;&nbsp;si enim Deus naturalibus ramis non pepercit ne forte nec tibi parcat<BR><FONT size=2>22</FONT>&nbsp;&nbsp;vide ergo bonitatem et severitatem Dei in eos quidem qui ceciderunt severitatem in te autem bonitatem Dei si permanseris in bonitate alioquin et tu excideris<BR><FONT size=2>23</FONT>&nbsp;&nbsp;sed et illi si non permanserint in incredulitate inserentur potens est enim Deus iterum inserere illos<BR><FONT size=2>24</FONT>&nbsp;&nbsp;nam si tu ex naturali excisus es oleastro et contra naturam insertus es in bonam olivam quanto magis hii secundum naturam inserentur suae olivae<BR><FONT size=2>25</FONT>&nbsp;&nbsp;nolo enim vos ignorare fratres mysterium hoc ut non sitis vobis ipsis sapientes quia caecitas ex parte contigit in Israhel donec plenitudo gentium intraret<BR><FONT size=2>26</FONT>&nbsp;&nbsp;et sic omnis Israhel salvus fieret sicut scriptum est veniet ex Sion qui eripiat avertet impietates ab Iacob<BR><FONT size=2>27</FONT>&nbsp;&nbsp;et hoc illis a me testamentum cum abstulero peccata eorum<BR><FONT size=2>28</FONT>&nbsp;&nbsp;secundum evangelium quidem inimici propter vos secundum electionem autem carissimi propter patres<BR><FONT size=2>29</FONT>&nbsp;&nbsp;sine paenitentia enim sunt dona et vocatio Dei<BR><FONT size=2>30</FONT>&nbsp;&nbsp;sicut enim aliquando et vos non credidistis Deo nunc autem misericordiam consecuti estis propter illorum incredulitatem<BR><FONT size=2>31</FONT>&nbsp;&nbsp;ita et isti nunc non crediderunt in vestram misericordiam ut et ipsi misericordiam consequantur<BR><FONT size=2>32</FONT>&nbsp;&nbsp;conclusit enim Deus omnia in incredulitatem ut omnium misereatur<BR><FONT size=2>33</FONT>&nbsp;&nbsp;o altitudo divitiarum sapientiae et scientiae Dei quam inconprehensibilia sunt iudicia eius et investigabiles viae eius<BR><FONT size=2>34</FONT>&nbsp;&nbsp;quis enim cognovit sensum Domini aut quis consiliarius eius fuit<BR><FONT size=2>35</FONT>&nbsp;&nbsp;aut quis prior dedit illi et retribuetur ei<BR><FONT size=2>36</FONT>&nbsp;&nbsp;quoniam ex ipso et per ipsum et in ipso omnia ipsi gloria in saecula amen 
<P><HR>
<P><A NAME="12"></A><B>CAPUT 12</B><P><FONT size=2>1</FONT>&nbsp;&nbsp;obsecro itaque vos fratres per misericordiam Dei ut exhibeatis corpora vestra hostiam viventem sanctam Deo placentem rationabile obsequium vestrum<BR><FONT size=2>2</FONT>&nbsp;&nbsp;et nolite conformari huic saeculo sed reformamini in novitate sensus vestri ut probetis quae sit voluntas Dei bona et placens et perfecta<BR><FONT size=2>3</FONT>&nbsp;&nbsp;dico enim per gratiam quae data est mihi omnibus qui sunt inter vos non plus sapere quam oportet sapere sed sapere ad sobrietatem unicuique sicut Deus divisit mensuram fidei<BR><FONT size=2>4</FONT>&nbsp;&nbsp;sicut enim in uno corpore multa membra habemus omnia autem membra non eundem actum habent<BR><FONT size=2>5</FONT>&nbsp;&nbsp;ita multi unum corpus sumus in Christo singuli autem alter alterius membra<BR><FONT size=2>6</FONT>&nbsp;&nbsp;habentes autem donationes secundum gratiam quae data est nobis differentes sive prophetiam secundum rationem fidei<BR><FONT size=2>7</FONT>&nbsp;&nbsp;sive ministerium in ministrando sive qui docet in doctrina<BR><FONT size=2>8</FONT>&nbsp;&nbsp;qui exhortatur in exhortando qui tribuit in simplicitate qui praeest in sollicitudine qui miseretur in hilaritate<BR><FONT size=2>9</FONT>&nbsp;&nbsp;dilectio sine simulatione odientes malum adherentes bono<BR><FONT size=2>10</FONT>&nbsp;&nbsp;caritatem fraternitatis invicem diligentes honore invicem praevenientes<BR><FONT size=2>11</FONT>&nbsp;&nbsp;sollicitudine non pigri spiritu ferventes Domino servientes<BR><FONT size=2>12</FONT>&nbsp;&nbsp;spe gaudentes in tribulatione patientes orationi instantes<BR><FONT size=2>13</FONT>&nbsp;&nbsp;necessitatibus sanctorum communicantes hospitalitatem sectantes<BR><FONT size=2>14</FONT>&nbsp;&nbsp;benedicite persequentibus benedicite et nolite maledicere<BR><FONT size=2>15</FONT>&nbsp;&nbsp;gaudere cum gaudentibus flere cum flentibus<BR><FONT size=2>16</FONT>&nbsp;&nbsp;id ipsum invicem sentientes non alta sapientes sed humilibus consentientes nolite esse prudentes apud vosmet ipsos<BR><FONT size=2>17</FONT>&nbsp;&nbsp;nulli malum pro malo reddentes providentes bona non tantum coram Deo sed etiam coram omnibus hominibus<BR><FONT size=2>18</FONT>&nbsp;&nbsp;si fieri potest quod ex vobis est cum omnibus hominibus pacem habentes<BR><FONT size=2>19</FONT>&nbsp;&nbsp;non vosmet ipsos defendentes carissimi sed date locum irae scriptum est enim mihi vindictam ego retribuam dicit Dominus<BR><FONT size=2>20</FONT>&nbsp;&nbsp;sed si esurierit inimicus tuus ciba illum si sitit potum da illi hoc enim faciens carbones ignis congeres super caput eius<BR><FONT size=2>21</FONT>&nbsp;&nbsp;noli vinci a malo sed vince in bono malum 
<P><HR>
<P><A NAME="13"></A><B>CAPUT 13</B><P><FONT size=2>1</FONT>&nbsp;&nbsp;omnis anima potestatibus sublimioribus subdita sit non est enim potestas nisi a Deo quae autem sunt a Deo ordinatae sunt<BR><FONT size=2>2</FONT>&nbsp;&nbsp;itaque qui resistit potestati Dei ordinationi resistit qui autem resistunt ipsi sibi damnationem adquirunt<BR><FONT size=2>3</FONT>&nbsp;&nbsp;nam principes non sunt timori boni operis sed mali vis autem non timere potestatem bonum fac et habebis laudem ex illa<BR><FONT size=2>4</FONT>&nbsp;&nbsp;Dei enim minister est tibi in bonum si autem male feceris time non enim sine causa gladium portat Dei enim minister est vindex in iram ei qui malum agit<BR><FONT size=2>5</FONT>&nbsp;&nbsp;ideo necessitate subditi estote non solum propter iram sed et propter conscientiam<BR><FONT size=2>6</FONT>&nbsp;&nbsp;ideo enim et tributa praestatis ministri enim Dei sunt in hoc ipsum servientes<BR><FONT size=2>7</FONT>&nbsp;&nbsp;reddite omnibus debita cui tributum tributum cui vectigal vectigal cui timorem timorem cui honorem honorem<BR><FONT size=2>8</FONT>&nbsp;&nbsp;nemini quicquam debeatis nisi ut invicem diligatis qui enim diligit proximum legem implevit<BR><FONT size=2>9</FONT>&nbsp;&nbsp;nam non adulterabis non occides non furaberis non concupisces et si quod est aliud mandatum in hoc verbo instauratur diliges proximum tuum tamquam te ipsum<BR><FONT size=2>10</FONT>&nbsp;&nbsp;dilectio proximo malum non operatur plenitudo ergo legis est dilectio<BR><FONT size=2>11</FONT>&nbsp;&nbsp;et hoc scientes tempus quia hora est iam nos de somno surgere nunc enim propior est nostra salus quam cum credidimus<BR><FONT size=2>12</FONT>&nbsp;&nbsp;nox praecessit dies autem adpropiavit abiciamus ergo opera tenebrarum et induamur arma lucis<BR><FONT size=2>13</FONT>&nbsp;&nbsp;sicut in die honeste ambulemus non in comesationibus et ebrietatibus non in cubilibus et inpudicitiis non in contentione et aemulatione<BR><FONT size=2>14</FONT>&nbsp;&nbsp;sed induite Dominum Iesum Christum et carnis curam ne feceritis in desideriis 
<P><HR>
<P><A NAME="14"></A><B>CAPUT 14</B><P><FONT size=2>1</FONT>&nbsp;&nbsp;infirmum autem in fide adsumite non in disceptationibus cogitationum<BR><FONT size=2>2</FONT>&nbsp;&nbsp;alius enim credit manducare omnia qui autem infirmus est holus manducat<BR><FONT size=2>3</FONT>&nbsp;&nbsp;is qui manducat non manducantem non spernat et qui non manducat manducantem non iudicet Deus enim illum adsumpsit<BR><FONT size=2>4</FONT>&nbsp;&nbsp;tu quis es qui iudices alienum servum suo domino stat aut cadit stabit autem potens est enim Deus statuere illum<BR><FONT size=2>5</FONT>&nbsp;&nbsp;nam alius iudicat diem plus inter diem alius iudicat omnem diem unusquisque in suo sensu abundet<BR><FONT size=2>6</FONT>&nbsp;&nbsp;qui sapit diem Domino sapit et qui manducat Domino manducat gratias enim agit Deo et qui non manducat Domino non manducat et gratias agit Deo<BR><FONT size=2>7</FONT>&nbsp;&nbsp;nemo enim nostrum sibi vivit et nemo sibi moritur<BR><FONT size=2>8</FONT>&nbsp;&nbsp;sive enim vivimus Domino vivimus sive morimur Domino morimur sive ergo vivimus sive morimur Domini sumus<BR><FONT size=2>9</FONT>&nbsp;&nbsp;in hoc enim Christus et mortuus est et revixit ut et mortuorum et vivorum dominetur<BR><FONT size=2>10</FONT>&nbsp;&nbsp;tu autem quid iudicas fratrem tuum aut tu quare spernis fratrem tuum omnes enim stabimus ante tribunal Dei<BR><FONT size=2>11</FONT>&nbsp;&nbsp;scriptum est enim vivo ego dicit Dominus quoniam mihi flectet omne genu et omnis lingua confitebitur Deo<BR><FONT size=2>12</FONT>&nbsp;&nbsp;itaque unusquisque nostrum pro se rationem reddet Deo<BR><FONT size=2>13</FONT>&nbsp;&nbsp;non ergo amplius invicem iudicemus sed hoc iudicate magis ne ponatis offendiculum fratri vel scandalum<BR><FONT size=2>14</FONT>&nbsp;&nbsp;scio et confido in Domino Iesu quia nihil commune per ipsum nisi ei qui existimat quid commune esse illi commune est<BR><FONT size=2>15</FONT>&nbsp;&nbsp;si enim propter cibum frater tuus contristatur iam non secundum caritatem ambulas noli cibo tuo illum perdere pro quo Christus mortuus est<BR><FONT size=2>16</FONT>&nbsp;&nbsp;non ergo blasphemetur bonum nostrum<BR><FONT size=2>17</FONT>&nbsp;&nbsp;non est regnum Dei esca et potus sed iustitia et pax et gaudium in Spiritu Sancto<BR><FONT size=2>18</FONT>&nbsp;&nbsp;qui enim in hoc servit Christo placet Deo et probatus est hominibus<BR><FONT size=2>19</FONT>&nbsp;&nbsp;itaque quae pacis sunt sectemur et quae aedificationis sunt in invicem<BR><FONT size=2>20</FONT>&nbsp;&nbsp;noli propter escam destruere opus Dei omnia quidem munda sunt sed malum est homini qui per offendiculum manducat<BR><FONT size=2>21</FONT>&nbsp;&nbsp;bonum est non manducare carnem et non bibere vinum neque in quo frater tuus offendit aut scandalizatur aut infirmatur<BR><FONT size=2>22</FONT>&nbsp;&nbsp;tu fidem habes penes temet ipsum habe coram Deo beatus qui non iudicat semet ipsum in eo quo probat<BR><FONT size=2>23</FONT>&nbsp;&nbsp;qui autem discernit si manducaverit damnatus est quia non ex fide omne autem quod non ex fide peccatum est 
<P><HR>
<P><A NAME="15"></A><B>CAPUT 15</B><P><FONT size=2>1</FONT>&nbsp;&nbsp;debemus autem nos firmiores inbecillitates infirmorum sustinere et non nobis placere<BR><FONT size=2>2</FONT>&nbsp;&nbsp;unusquisque vestrum proximo suo placeat in bonum ad aedificationem<BR><FONT size=2>3</FONT>&nbsp;&nbsp;etenim Christus non sibi placuit sed sicut scriptum est inproperia inproperantium tibi ceciderunt super me<BR><FONT size=2>4</FONT>&nbsp;&nbsp;quaecumque enim scripta sunt ad nostram doctrinam scripta sunt ut per patientiam et consolationem scripturarum spem habeamus<BR><FONT size=2>5</FONT>&nbsp;&nbsp;Deus autem patientiae et solacii det vobis id ipsum sapere in alterutrum secundum Iesum Christum<BR><FONT size=2>6</FONT>&nbsp;&nbsp;ut unianimes uno ore honorificetis Deum et Patrem Domini nostri Iesu Christi<BR><FONT size=2>7</FONT>&nbsp;&nbsp;propter quod suscipite invicem sicut et Christus suscepit vos in honorem Dei<BR><FONT size=2>8</FONT>&nbsp;&nbsp;dico enim Christum Iesum ministrum fuisse circumcisionis propter veritatem Dei ad confirmandas promissiones patrum<BR><FONT size=2>9</FONT>&nbsp;&nbsp;gentes autem super misericordiam honorare Deum sicut scriptum est propter hoc confitebor tibi in gentibus et nomini tuo cantabo<BR><FONT size=2>10</FONT>&nbsp;&nbsp;et iterum dicit laetamini gentes cum plebe eius<BR><FONT size=2>11</FONT>&nbsp;&nbsp;et iterum laudate omnes gentes Dominum et magnificate eum omnes populi<BR><FONT size=2>12</FONT>&nbsp;&nbsp;et rursus Esaias ait erit radix Iesse et qui exsurget regere gentes in eo gentes sperabunt<BR><FONT size=2>13</FONT>&nbsp;&nbsp;Deus autem spei repleat vos omni gaudio et pace in credendo ut abundetis in spe in virtute Spiritus Sancti<BR><FONT size=2>14</FONT>&nbsp;&nbsp;certus sum autem fratres mei et ego ipse de vobis quoniam et ipsi pleni estis dilectione repleti omni scientia ita ut possitis alterutrum monere<BR><FONT size=2>15</FONT>&nbsp;&nbsp;audacius autem scripsi vobis fratres ex parte tamquam in memoriam vos reducens propter gratiam quae data est mihi a Deo<BR><FONT size=2>16</FONT>&nbsp;&nbsp;ut sim minister Christi Iesu in gentibus sanctificans evangelium Dei ut fiat oblatio gentium accepta sanctificata in Spiritu Sancto<BR><FONT size=2>17</FONT>&nbsp;&nbsp;habeo igitur gloriam in Christo Iesu ad Deum<BR><FONT size=2>18</FONT>&nbsp;&nbsp;non enim audeo aliquid loqui eorum quae per me non effecit Christus in oboedientiam gentium verbo et factis<BR><FONT size=2>19</FONT>&nbsp;&nbsp;in virtute signorum et prodigiorum in virtute Spiritus Sancti ita ut ab Hierusalem per circuitum usque in Illyricum repleverim evangelium Christi<BR><FONT size=2>20</FONT>&nbsp;&nbsp;sic autem hoc praedicavi evangelium non ubi nominatus est Christus ne super alienum fundamentum aedificarem<BR><FONT size=2>21</FONT>&nbsp;&nbsp;sed sicut scriptum est quibus non est adnuntiatum de eo videbunt et qui non audierunt intellegent<BR><FONT size=2>22</FONT>&nbsp;&nbsp;propter quod et inpediebar plurimum venire ad vos<BR><FONT size=2>23</FONT>&nbsp;&nbsp;nunc vero ulterius locum non habens in his regionibus cupiditatem autem habens veniendi ad vos ex multis iam annis<BR><FONT size=2>24</FONT>&nbsp;&nbsp;cum in Hispaniam proficisci coepero spero quod praeteriens videam vos et a vobis deducar illuc si vobis primum ex parte fruitus fuero<BR><FONT size=2>25</FONT>&nbsp;&nbsp;nunc igitur proficiscar in Hierusalem ministrare sanctis<BR><FONT size=2>26</FONT>&nbsp;&nbsp;probaverunt enim Macedonia et Achaia conlationem aliquam facere in pauperes sanctorum qui sunt in Hierusalem<BR><FONT size=2>27</FONT>&nbsp;&nbsp;placuit enim eis et debitores sunt eorum nam si spiritalium eorum participes facti sunt gentiles debent et in carnalibus ministrare eis<BR><FONT size=2>28</FONT>&nbsp;&nbsp;hoc igitur cum consummavero et adsignavero eis fructum hunc proficiscar per vos in Hispaniam<BR><FONT size=2>29</FONT>&nbsp;&nbsp;scio autem quoniam veniens ad vos in abundantia benedictionis Christi veniam<BR><FONT size=2>30</FONT>&nbsp;&nbsp;obsecro igitur vos fratres per Dominum nostrum Iesum Christum et per caritatem Spiritus ut adiuvetis me in orationibus pro me ad Deum<BR><FONT size=2>31</FONT>&nbsp;&nbsp;ut liberer ab infidelibus qui sunt in Iudaea et obsequii mei oblatio accepta fiat in Hierosolyma sanctis<BR><FONT size=2>32</FONT>&nbsp;&nbsp;ut veniam ad vos in gaudio per voluntatem Dei et refrigerer vobiscum<BR><FONT size=2>33</FONT>&nbsp;&nbsp;Deus autem pacis sit cum omnibus vobis amen 
<P><HR>
<P><A NAME="16"></A><B>CAPUT 16</B><P><FONT size=2>1</FONT>&nbsp;&nbsp;commendo autem vobis Phoebem sororem nostram quae est in ministerio ecclesiae quae est Cenchris<BR><FONT size=2>2</FONT>&nbsp;&nbsp;ut eam suscipiatis in Domino digne sanctis et adsistatis ei in quocumque negotio vestri indiguerit etenim ipsa quoque adstitit multis et mihi ipsi<BR><FONT size=2>3</FONT>&nbsp;&nbsp;salutate Priscam et Aquilam adiutores meos in Christo Iesu<BR><FONT size=2>4</FONT>&nbsp;&nbsp;qui pro anima mea suas cervices subposuerunt quibus non solus ego gratias ago sed et cunctae ecclesiae gentium<BR><FONT size=2>5</FONT>&nbsp;&nbsp;et domesticam eorum ecclesiam salutate Ephaenetum dilectum mihi qui est primitivus Asiae in Christo<BR><FONT size=2>6</FONT>&nbsp;&nbsp;salutate Mariam quae multum laboravit in vobis<BR><FONT size=2>7</FONT>&nbsp;&nbsp;salutate Andronicum et Iuniam cognatos et concaptivos meos qui sunt nobiles in apostolis qui et ante me fuerunt in Christo<BR><FONT size=2>8</FONT>&nbsp;&nbsp;salutate Ampliatum dilectissimum mihi in Domino<BR><FONT size=2>9</FONT>&nbsp;&nbsp;salutate Urbanum adiutorem nostrum in Christo et Stachyn dilectum meum<BR><FONT size=2>10</FONT>&nbsp;&nbsp;salutate Apellen probum in Christo<BR><FONT size=2>11</FONT>&nbsp;&nbsp;salutate eos qui sunt ex Aristoboli salutate Herodionem cognatum meum salutate eos qui sunt ex Narcissi qui sunt in Domino<BR><FONT size=2>12</FONT>&nbsp;&nbsp;salutate Tryfenam et Tryfosam quae laborant in Domino salutate Persidam carissimam quae multum laboravit in Domino<BR><FONT size=2>13</FONT>&nbsp;&nbsp;salutate Rufum electum in Domino et matrem eius et meam<BR><FONT size=2>14</FONT>&nbsp;&nbsp;salutate Asyncritum Flegonta Hermen Patrobam Hermam et qui cum eis sunt fratres<BR><FONT size=2>15</FONT>&nbsp;&nbsp;salutate Filologum et Iuliam Nereum et sororem eius et Olympiadem et omnes qui cum eis sunt sanctos<BR><FONT size=2>16</FONT>&nbsp;&nbsp;salutate invicem in osculo sancto salutant vos omnes ecclesiae Christi<BR><FONT size=2>17</FONT>&nbsp;&nbsp;rogo autem vos fratres ut observetis eos qui dissensiones et offendicula praeter doctrinam quam vos didicistis faciunt et declinate ab illis<BR><FONT size=2>18</FONT>&nbsp;&nbsp;huiusmodi enim Christo Domino nostro non serviunt sed suo ventri et per dulces sermones et benedictiones seducunt corda innocentium<BR><FONT size=2>19</FONT>&nbsp;&nbsp;vestra enim oboedientia in omnem locum divulgata est gaudeo igitur in vobis sed volo vos sapientes esse in bono et simplices in malo<BR><FONT size=2>20</FONT>&nbsp;&nbsp;Deus autem pacis conteret Satanan sub pedibus vestris velociter gratia Domini nostri Iesu Christi vobiscum<BR><FONT size=2>21</FONT>&nbsp;&nbsp;salutat vos Timotheus adiutor meus et Lucius et Iason et Sosipater cognati mei<BR><FONT size=2>22</FONT>&nbsp;&nbsp;saluto vos ego Tertius qui scripsi epistulam in Domino<BR><FONT size=2>23</FONT>&nbsp;&nbsp;salutat vos Gaius hospes meus et universae ecclesiae salutat vos Erastus arcarius civitatis et Quartus frater<BR><FONT size=2>24</FONT>&nbsp;&nbsp;[]<BR><FONT size=2>25</FONT>&nbsp;&nbsp;ei autem qui potens est vos confirmare iuxta evangelium meum et praedicationem Iesu Christi secundum revelationem mysterii temporibus aeternis taciti<BR><FONT size=2>26</FONT>&nbsp;&nbsp;quod nunc patefactum est per scripturas prophetarum secundum praeceptum aeterni Dei ad oboeditionem fidei in cunctis gentibus cognito<BR><FONT size=2>27</FONT>&nbsp;&nbsp;solo sapienti Deo per Iesum Christum cui honor in saecula saeculorum amen 

<P>
<HR><HR>
<TABLE BORDER=0 CELLSPACING=15 CELLPADDING=0 ALIGN=CENTER>
<TR>
	<TD><A HREF="http://www.thelatinlibrary.com/bible.html">The Bible</A>
	<TD><A HREF="http://www.thelatinlibrary.com/index">The Latin Library</A>
	<TD><A HREF="http://www.thelatinlibrary.com/classics">The Classics Page</A>
</TABLE>
</BODY></HTML>
