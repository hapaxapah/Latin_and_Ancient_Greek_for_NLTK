<html>
	<head>
		<title>
			Vulgate: Exodus
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>EXODUS
</p>

<p class=smallborder></P>

<p class=margin>
<a href=#1>1</A>	<a href=#2>2</A>	<a href=#3>3</A>	<a href=#4>4</A>	<a href=#5>5</A>	<a href=#6>6</A>	<a href=#7>7</A>	<a href=#8>8</A>	<a href=#9>9</A>	<a href=#10>10</A>	<a href=#11>11</A>	<a href=#12>12</A>	<a href=#13>13</A>	<a href=#14>14</A>	<a href=#15>15</A>	<a href=#16>16</A>	<a href=#17>17</A>	<a href=#18>18</A>	<a href=#19>19</A>	<a href=#20>20</A>	<a href=#21>21</A>	<a href=#22>22</A>	<a href=#23>23</A>	<a href=#24>24</A>	<a href=#25>25</A>	<a href=#26>26</A>	<a href=#27>27</A>	<a href=#28>28</A>	<a href=#29>29</A>	<a href=#30>30</A>	<a href=#31>31</A>	<a href=#32>32</A>	<a href=#33>33</A>	<a href=#34>34</A>	<a href=#35>35</A>	<a href=#36>36</A>	<a href=#37>37</A>	<a href=#38>38</A>	<a href=#39>39</A>	<a href=#40>40</A>
</p>

<p class=smallborder></P>

<p>
<p><a name="1"></A><b>CAPUT 1</b>
</p>

<p>
<font size=2>1</font>&nbsp;&nbsp;haec sunt nomina filiorum Israhel qui ingressi sunt Aegyptum cum Iacob singuli cum domibus suis introierunt 
<br><font size=2>2</font>&nbsp;&nbsp;Ruben Symeon Levi Iuda 
<br><font size=2>3</font>&nbsp;&nbsp;Isachar Zabulon et Beniamin 
<br><font size=2>4</font>&nbsp;&nbsp;Dan et Nepthalim Gad et Aser 
<br><font size=2>5</font>&nbsp;&nbsp;erant igitur omnes animae eorum qui egressi sunt de femore Iacob septuaginta Ioseph autem in Aegypto erat 
<br><font size=2>6</font>&nbsp;&nbsp;quo mortuo et universis fratribus eius omnique cognatione illa 
<br><font size=2>7</font>&nbsp;&nbsp;filii Israhel creverunt et quasi germinantes multiplicati sunt ac roborati nimis impleverunt terram 
<br><font size=2>8</font>&nbsp;&nbsp;surrexit interea rex novus super Aegyptum qui ignorabat Ioseph 
<br><font size=2>9</font>&nbsp;&nbsp;et ait ad populum suum ecce populus filiorum Israhel multus et fortior nobis 
<br><font size=2>10</font>&nbsp;&nbsp;venite sapienter opprimamus eum ne forte multiplicetur et si ingruerit contra nos bellum addatur inimicis nostris expugnatisque nobis egrediatur e terra 
<br><font size=2>11</font>&nbsp;&nbsp;praeposuit itaque eis magistros operum ut adfligerent eos oneribus aedificaveruntque urbes tabernaculorum Pharaoni Phiton et Ramesses 
<br><font size=2>12</font>&nbsp;&nbsp;quantoque opprimebant eos tanto magis multiplicabantur et crescebant 
<br><font size=2>13</font>&nbsp;&nbsp;oderantque filios Israhel Aegyptii et adfligebant inludentes eis 
<br><font size=2>14</font>&nbsp;&nbsp;atque ad amaritudinem perducebant vitam eorum operibus duris luti et lateris omnique famulatu quo in terrae operibus premebantur 
<br><font size=2>15</font>&nbsp;&nbsp;dixit autem rex Aegypti obsetricibus Hebraeorum quarum una vocabatur Sephra altera Phua 
<br><font size=2>16</font>&nbsp;&nbsp;praecipiens eis quando obsetricabitis Hebraeas et partus tempus advenerit si masculus fuerit interficite illum si femina reservate 
<br><font size=2>17</font>&nbsp;&nbsp;timuerunt autem obsetrices Deum et non fecerunt iuxta praeceptum regis Aegypti sed conservabant mares 
<br><font size=2>18</font>&nbsp;&nbsp;quibus ad se accersitis rex ait quidnam est hoc quod facere voluistis ut pueros servaretis 
<br><font size=2>19</font>&nbsp;&nbsp;quae responderunt non sunt hebraeae sicut aegyptiae mulieres ipsae enim obsetricandi habent scientiam et priusquam veniamus ad eas pariunt 
<br><font size=2>20</font>&nbsp;&nbsp;bene ergo fecit Deus obsetricibus et crevit populus confortatusque est nimis 
<br><font size=2>21</font>&nbsp;&nbsp;et quia timuerant obsetrices Deum aedificavit illis domos 
<br><font size=2>22</font>&nbsp;&nbsp;praecepit autem Pharao omni populo suo dicens quicquid masculini sexus natum fuerit in flumen proicite quicquid feminei reservate 
</p>

<p><a name="2"></A><b>CAPUT 2</b>
</p>

<p><font size=2>1</font>&nbsp;&nbsp;egressus est post haec vir de domo Levi accepta uxore stirpis suae 
<br><font size=2>2</font>&nbsp;&nbsp;quae concepit et peperit filium et videns eum elegantem abscondit tribus mensibus 
<br><font size=2>3</font>&nbsp;&nbsp;cumque iam celare non posset sumpsit fiscellam scirpeam et linivit eam bitumine ac pice posuitque intus infantulum et exposuit eum in carecto ripae fluminis 
<br><font size=2>4</font>&nbsp;&nbsp;stante procul sorore eius et considerante eventum rei 
<br><font size=2>5</font>&nbsp;&nbsp;ecce autem descendebat filia Pharaonis ut lavaretur in flumine et puellae eius gradiebantur per crepidinem alvei quae cum vidisset fiscellam in papyrione misit unam e famulis suis et adlatam 
<br><font size=2>6</font>&nbsp;&nbsp;aperiens cernensque in ea parvulum vagientem miserta eius ait de infantibus Hebraeorum est 
<br><font size=2>7</font>&nbsp;&nbsp;cui soror pueri vis inquit ut vadam et vocem tibi hebraeam mulierem quae nutrire possit infantulum 
<br><font size=2>8</font>&nbsp;&nbsp;respondit vade perrexit puella et vocavit matrem eius 
<br><font size=2>9</font>&nbsp;&nbsp;ad quam locuta filia Pharaonis accipe ait puerum istum et nutri mihi ego tibi dabo mercedem tuam suscepit mulier et nutrivit puerum adultumque tradidit filiae Pharaonis 
<br><font size=2>10</font>&nbsp;&nbsp;quem illa adoptavit in locum filii vocavitque nomen eius Mosi dicens quia de aqua tuli eum 
<br><font size=2>11</font>&nbsp;&nbsp;in diebus illis postquam creverat Moses egressus ad fratres suos vidit adflictionem eorum et virum aegyptium percutientem quendam de Hebraeis fratribus suis 
<br><font size=2>12</font>&nbsp;&nbsp;cumque circumspexisset huc atque illuc et nullum adesse vidisset percussum Aegyptium abscondit sabulo 
<br><font size=2>13</font>&nbsp;&nbsp;et egressus die altero conspexit duos Hebraeos rixantes dixitque ei qui faciebat iniuriam quare percutis proximum tuum 
<br><font size=2>14</font>&nbsp;&nbsp;qui respondit quis constituit te principem et iudicem super nos num occidere me tu dicis sicut occidisti Aegyptium timuit Moses et ait quomodo palam factum est verbum istud 
<br><font size=2>15</font>&nbsp;&nbsp;audivitque Pharao sermonem hunc et quaerebat occidere Mosen qui fugiens de conspectu eius moratus est in terra Madian et sedit iuxta puteum 
<br><font size=2>16</font>&nbsp;&nbsp;erant sacerdoti Madian septem filiae quae venerunt ad hauriendas aquas et impletis canalibus adaquare cupiebant greges patris sui 
<br><font size=2>17</font>&nbsp;&nbsp;supervenere pastores et eiecerunt eas surrexitque Moses et defensis puellis adaquavit oves earum 
<br><font size=2>18</font>&nbsp;&nbsp;quae cum revertissent ad Raguhel patrem suum dixit ad eas cur velocius venistis solito 
<br><font size=2>19</font>&nbsp;&nbsp;responderunt vir aegyptius liberavit nos de manu pastorum insuper et hausit aquam nobiscum potumque dedit ovibus 
<br><font size=2>20</font>&nbsp;&nbsp;at ille ubi est inquit quare dimisistis hominem vocate eum ut comedat panem 
<br><font size=2>21</font>&nbsp;&nbsp;iuravit ergo Moses quod habitaret cum eo accepitque Sefforam filiam eius 
<br><font size=2>22</font>&nbsp;&nbsp;quae peperit filium quem vocavit Gersam dicens advena fui in terra aliena 
<br><font size=2>23</font>&nbsp;&nbsp;post multum temporis mortuus est rex Aegypti et ingemescentes filii Israhel propter opera vociferati sunt ascenditque clamor eorum ad Deum ab operibus 
<br><font size=2>24</font>&nbsp;&nbsp;et audivit gemitum eorum ac recordatus foederis quod pepigerat cum Abraham et Isaac et Iacob 
<br><font size=2>25</font>&nbsp;&nbsp;respexit filios Israhel et cognovit eos 
</p>

<p><a name="3"></A><b>CAPUT 3</b>
</p>

<p><font size=2>1</font>&nbsp;&nbsp;Moses autem pascebat oves Iethro cognati sui sacerdotis Madian cumque minasset gregem ad interiora deserti venit ad montem Dei Horeb 
<br><font size=2>2</font>&nbsp;&nbsp;apparuitque ei Dominus in flamma ignis de medio rubi et videbat quod rubus arderet et non conbureretur 
<br><font size=2>3</font>&nbsp;&nbsp;dixit ergo Moses vadam et videbo visionem hanc magnam quare non conburatur rubus 
<br><font size=2>4</font>&nbsp;&nbsp;cernens autem Dominus quod pergeret ad videndum vocavit eum de medio rubi et ait Moses Moses qui respondit adsum 
<br><font size=2>5</font>&nbsp;&nbsp;at ille ne adpropies inquit huc solve calciamentum de pedibus tuis locus enim in quo stas terra sancta est 
<br><font size=2>6</font>&nbsp;&nbsp;et ait ego sum Deus patris tui Deus Abraham Deus Isaac Deus Iacob abscondit Moses faciem suam non enim audebat aspicere contra Deum 
<br><font size=2>7</font>&nbsp;&nbsp;cui ait Dominus vidi adflictionem populi mei in Aegypto et clamorem eius audivi propter duritiam eorum qui praesunt operibus 
<br><font size=2>8</font>&nbsp;&nbsp;et sciens dolorem eius descendi ut liberarem eum de manibus Aegyptiorum et educerem de terra illa in terram bonam et spatiosam in terram quae fluit lacte et melle ad loca Chananei et Hetthei et Amorrei Ferezei et Evei et Iebusei 
<br><font size=2>9</font>&nbsp;&nbsp;clamor ergo filiorum Israhel venit ad me vidique adflictionem eorum qua ab Aegyptiis opprimuntur 
<br><font size=2>10</font>&nbsp;&nbsp;sed veni mittam te ad Pharaonem ut educas populum meum filios Israhel de Aegypto 
<br><font size=2>11</font>&nbsp;&nbsp;dixit Moses ad Deum quis ego sum ut vadam ad Pharaonem et educam filios Israhel de Aegypto 
<br><font size=2>12</font>&nbsp;&nbsp;qui dixit ei ero tecum et hoc habebis signum quod miserim te cum eduxeris populum de Aegypto immolabis Deo super montem istum 
<br><font size=2>13</font>&nbsp;&nbsp;ait Moses ad Deum ecce ego vadam ad filios Israhel et dicam eis Deus patrum vestrorum misit me ad vos si dixerint mihi quod est nomen eius quid dicam eis 
<br><font size=2>14</font>&nbsp;&nbsp;dixit Deus ad Mosen ego sum qui sum ait sic dices filiis Israhel qui est misit me ad vos 
<br><font size=2>15</font>&nbsp;&nbsp;dixitque iterum Deus ad Mosen haec dices filiis Israhel Dominus Deus patrum vestrorum Deus Abraham Deus Isaac et Deus Iacob misit me ad vos hoc nomen mihi est in aeternum et hoc memoriale meum in generationem et generatione 
<br><font size=2>16</font>&nbsp;&nbsp;vade congrega seniores Israhel et dices ad eos Dominus Deus patrum vestrorum apparuit mihi Deus Abraham et Deus Isaac et Deus Iacob dicens visitans visitavi vos et omnia quae acciderunt vobis in Aegypto 
<br><font size=2>17</font>&nbsp;&nbsp;et dixi ut educam vos de adflictione Aegypti in terram Chananei et Hetthei et Amorrei Ferezei et Evei et Iebusei ad terram fluentem lacte et melle 
<br><font size=2>18</font>&nbsp;&nbsp;et audient vocem tuam ingredierisque tu et seniores Israhel ad regem Aegypti et dices ad eum Dominus Deus Hebraeorum vocavit nos ibimus viam trium dierum per solitudinem ut immolemus Domino Deo nostro 
<br><font size=2>19</font>&nbsp;&nbsp;sed ego scio quod non dimittet vos rex Aegypti ut eatis nisi per manum validam 
<br><font size=2>20</font>&nbsp;&nbsp;extendam enim manum meam et percutiam Aegyptum in cunctis mirabilibus meis quae facturus sum in medio eorum post haec dimittet vos 
<br><font size=2>21</font>&nbsp;&nbsp;daboque gratiam populo huic coram Aegyptiis et cum egrediemini non exibitis vacui 
<br><font size=2>22</font>&nbsp;&nbsp;sed postulabit mulier a vicina sua et ab hospita vasa argentea et aurea ac vestes ponetisque eas super filios et filias vestras et spoliabitis Aegyptum 
</p>

<p><a name="4"></A><b>CAPUT 4</b>
</p>

<p><font size=2>1</font>&nbsp;&nbsp;respondens Moses ait non credent mihi neque audient vocem meam sed dicent non apparuit tibi Dominus 
<br><font size=2>2</font>&nbsp;&nbsp;dixit ergo ad eum quid est hoc quod tenes in manu tua respondit virga 
<br><font size=2>3</font>&nbsp;&nbsp;ait proice eam in terram proiecit et versa est in colubrum ita ut fugeret Moses 
<br><font size=2>4</font>&nbsp;&nbsp;dixitque Dominus extende manum tuam et adprehende caudam eius extendit et tenuit versaque est in virgam 
<br><font size=2>5</font>&nbsp;&nbsp;ut credant inquit quod apparuerit tibi Dominus Deus patrum tuorum Deus Abraham Deus Isaac Deus Iacob 
<br><font size=2>6</font>&nbsp;&nbsp;dixitque Dominus rursum mitte manum in sinum tuum quam cum misisset in sinum protulit leprosam instar nivis 
<br><font size=2>7</font>&nbsp;&nbsp;retrahe ait manum in sinum tuum retraxit et protulit iterum et erat similis carni reliquae 
<br><font size=2>8</font>&nbsp;&nbsp;si non crediderint inquit tibi neque audierint sermonem signi prioris credent verbo signi sequentis 
<br><font size=2>9</font>&nbsp;&nbsp;quod si nec duobus quidem his signis crediderint neque audierint vocem tuam sume aquam fluminis et effunde eam super aridam et quicquid hauseris de fluvio vertetur in sanguinem 
<br><font size=2>10</font>&nbsp;&nbsp;ait Moses obsecro Domine non sum eloquens ab heri et nudius tertius et ex quo locutus es ad servum tuum inpeditioris et tardioris linguae sum 
<br><font size=2>11</font>&nbsp;&nbsp;dixit Dominus ad eum quis fecit os hominis aut quis fabricatus est mutum et surdum videntem et caecum nonne ego 
<br><font size=2>12</font>&nbsp;&nbsp;perge igitur et ego ero in ore tuo doceboque te quid loquaris 
<br><font size=2>13</font>&nbsp;&nbsp;at ille obsecro inquit Domine mitte quem missurus es 
<br><font size=2>14</font>&nbsp;&nbsp;iratus Dominus in Mosen ait Aaron frater tuus Levites scio quod eloquens sit ecce ipse egreditur in occursum tuum vidensque te laetabitur corde 
<br><font size=2>15</font>&nbsp;&nbsp;loquere ad eum et pone verba mea in ore eius ego ero in ore tuo et in ore illius et ostendam vobis quid agere debeatis 
<br><font size=2>16</font>&nbsp;&nbsp;ipse loquetur pro te ad populum et erit os tuum tu autem eris ei in his quae ad Deum pertinent 
<br><font size=2>17</font>&nbsp;&nbsp;virgam quoque hanc sume in manu tua in qua facturus es signa 
<br><font size=2>18</font>&nbsp;&nbsp;abiit Moses et reversus est ad Iethro cognatum suum dixitque ei vadam et revertar ad fratres meos in Aegyptum ut videam si adhuc vivunt cui ait Iethro vade in pace 
<br><font size=2>19</font>&nbsp;&nbsp;dixit ergo Dominus ad Mosen in Madian vade revertere in Aegyptum mortui sunt omnes qui quaerebant animam tuam 
<br><font size=2>20</font>&nbsp;&nbsp;tulit Moses uxorem et filios suos et inposuit eos super asinum reversusque est in Aegyptum portans virgam Dei in manu sua 
<br><font size=2>21</font>&nbsp;&nbsp;dixitque ei Dominus revertenti in Aegyptum vide ut omnia ostenta quae posui in manu tua facias coram Pharaone ego indurabo cor eius et non dimittet populum 
<br><font size=2>22</font>&nbsp;&nbsp;dicesque ad eum haec dicit Dominus filius meus primogenitus meus Israhel 
<br><font size=2>23</font>&nbsp;&nbsp;dixi tibi dimitte filium meum ut serviat mihi et noluisti dimittere eum ecce ego interficiam filium tuum primogenitum 
<br><font size=2>24</font>&nbsp;&nbsp;cumque esset in itinere in diversorio occurrit ei Dominus et volebat occidere eum 
<br><font size=2>25</font>&nbsp;&nbsp;tulit ilico Seffora acutissimam petram et circumcidit praeputium filii sui tetigitque pedes eius et ait sponsus sanguinum tu mihi es 
<br><font size=2>26</font>&nbsp;&nbsp;et dimisit eum postquam dixerat sponsus sanguinum ob circumcisionem 
<br><font size=2>27</font>&nbsp;&nbsp;dixit autem Dominus ad Aaron vade in occursum Mosi in deserto qui perrexit ei obviam in montem Dei et osculatus est eum 
<br><font size=2>28</font>&nbsp;&nbsp;narravitque Moses Aaron omnia verba Domini quibus miserat eum et signa quae mandaverat 
<br><font size=2>29</font>&nbsp;&nbsp;veneruntque simul et congregaverunt cunctos seniores filiorum Israhel 
<br><font size=2>30</font>&nbsp;&nbsp;locutusque est Aaron omnia verba quae dixerat Dominus ad Mosen et fecit signa coram populo 
<br><font size=2>31</font>&nbsp;&nbsp;et credidit populus audieruntque quod visitasset Dominus filios Israhel et quod respexisset adflictionem eorum et proni adoraverunt 
</p>

<p><a name="5"></A><b>CAPUT 5</b>
</p>

<p><font size=2>1</font>&nbsp;&nbsp;post haec ingressi sunt Moses et Aaron et dixerunt Pharaoni haec dicit Dominus Deus Israhel dimitte populum meum ut sacrificet mihi in deserto 
<br><font size=2>2</font>&nbsp;&nbsp;at ille respondit quis est Dominus ut audiam vocem eius et dimittam Israhel nescio Dominum et Israhel non dimittam 
<br><font size=2>3</font>&nbsp;&nbsp;dixerunt Deus Hebraeorum vocavit nos ut eamus viam trium dierum in solitudinem et sacrificemus Domino Deo nostro ne forte accidat nobis pestis aut gladius 
<br><font size=2>4</font>&nbsp;&nbsp;ait ad eos rex Aegypti quare Moses et Aaron sollicitatis populum ab operibus suis ite ad onera vestra 
<br><font size=2>5</font>&nbsp;&nbsp;dixitque Pharao multus est populus terrae videtis quod turba succreverit quanto magis si dederitis eis requiem ab operibus 
<br><font size=2>6</font>&nbsp;&nbsp;praecepit ergo in die illo praefectis operum et exactoribus populi dicens 
<br><font size=2>7</font>&nbsp;&nbsp;nequaquam ultra dabitis paleas populo ad conficiendos lateres sicut prius sed ipsi vadant et colligant stipulam 
<br><font size=2>8</font>&nbsp;&nbsp;et mensuram laterum quos prius faciebant inponetis super eos nec minuetis quicquam vacant enim et idcirco vociferantur dicentes eamus et sacrificemus Deo nostro 
<br><font size=2>9</font>&nbsp;&nbsp;opprimantur operibus et expleant ea ut non adquiescant verbis mendacibus 
<br><font size=2>10</font>&nbsp;&nbsp;igitur egressi praefecti operum et exactores ad populum dixerunt sic dicit Pharao non do vobis paleas 
<br><font size=2>11</font>&nbsp;&nbsp;ite et colligite sicubi invenire potueritis nec minuetur quicquam de opere vestro 
<br><font size=2>12</font>&nbsp;&nbsp;dispersusque est populus per omnem terram Aegypti ad colligendas paleas 
<br><font size=2>13</font>&nbsp;&nbsp;praefecti quoque operum instabant dicentes conplete opus vestrum cotidie ut prius facere solebatis quando dabantur vobis paleae 
<br><font size=2>14</font>&nbsp;&nbsp;flagellatique sunt qui praeerant operibus filiorum Israhel ab exactoribus Pharaonis dicentibus quare non impletis mensuram laterum sicut prius nec heri nec hodie 
<br><font size=2>15</font>&nbsp;&nbsp;veneruntque praepositi filiorum Israhel et vociferati sunt ad Pharaonem dicentes cur ita agis contra servos tuos 
<br><font size=2>16</font>&nbsp;&nbsp;paleae non dantur nobis et lateres similiter imperantur en famuli tui flagellis caedimur et iniuste agitur contra populum tuum 
<br><font size=2>17</font>&nbsp;&nbsp;qui ait vacatis otio et idcirco dicitis eamus et sacrificemus Domino 
<br><font size=2>18</font>&nbsp;&nbsp;ite ergo et operamini paleae non dabuntur vobis et reddetis consuetum numerum laterum 
<br><font size=2>19</font>&nbsp;&nbsp;videbantque se praepositi filiorum Israhel in malo eo quod diceretur eis non minuetur quicquam de lateribus per singulos dies 
<br><font size=2>20</font>&nbsp;&nbsp;occurreruntque Mosi et Aaron qui stabant ex adverso egredientes a Pharaone 
<br><font size=2>21</font>&nbsp;&nbsp;et dixerunt ad eos videat Dominus et iudicet quoniam fetere fecistis odorem nostrum coram Pharao et servis eius et praebuistis ei gladium ut occideret nos 
<br><font size=2>22</font>&nbsp;&nbsp;reversusque Moses ad Dominum ait Domine cur adflixisti populum istum quare misisti me 
<br><font size=2>23</font>&nbsp;&nbsp;ex eo enim quo ingressus sum ad Pharaonem ut loquerer nomine tuo adflixit populum tuum et non liberasti eos 
</p>

<p><a name="6"></A><b>CAPUT 6</b>
</p>

<p><font size=2>1</font>&nbsp;&nbsp;dixit Dominus ad Mosen nunc videbis quae facturus sum Pharaoni per manum enim fortem dimittet eos et in manu robusta eiciet illos de terra sua 
<br><font size=2>2</font>&nbsp;&nbsp;locutusque est Dominus ad Mosen dicens ego Dominus 
<br><font size=2>3</font>&nbsp;&nbsp;qui apparui Abraham Isaac et Iacob in Deo omnipotente et nomen meum Adonai non indicavi eis 
<br><font size=2>4</font>&nbsp;&nbsp;pepigique cum eis foedus ut darem illis terram Chanaan terram peregrinationis eorum in qua fuerunt advenae 
<br><font size=2>5</font>&nbsp;&nbsp;ego audivi gemitum filiorum Israhel quo Aegyptii oppresserunt eos et recordatus sum pacti mei 
<br><font size=2>6</font>&nbsp;&nbsp;ideo dic filiis Israhel ego Dominus qui educam vos de ergastulo Aegyptiorum et eruam de servitute ac redimam in brachio excelso et iudiciis magnis 
<br><font size=2>7</font>&nbsp;&nbsp;et adsumam vos mihi in populum et ero vester Deus scietisque quod ego sim Dominus Deus vester qui eduxerim vos de ergastulo Aegyptiorum 
<br><font size=2>8</font>&nbsp;&nbsp;et induxerim in terram super quam levavi manum meam ut darem eam Abraham Isaac et Iacob daboque illam vobis possidendam ego Dominus 
<br><font size=2>9</font>&nbsp;&nbsp;narravit ergo Moses omnia filiis Israhel qui non adquieverunt ei propter angustiam spiritus et opus durissimum 
<br><font size=2>10</font>&nbsp;&nbsp;locutusque est Dominus ad Mosen dicens 
<br><font size=2>11</font>&nbsp;&nbsp;ingredere et loquere ad Pharao regem Aegypti ut dimittat filios Israhel de terra sua 
<br><font size=2>12</font>&nbsp;&nbsp;respondit Moses coram Domino ecce filii Israhel non me audiunt et quomodo audiet me Pharao praesertim cum sim incircumcisus labiis 
<br><font size=2>13</font>&nbsp;&nbsp;locutus est Dominus ad Mosen et Aaron et dedit mandatum ad filios Israhel et ad Pharao regem Aegypti ut educerent filios Israhel de terra Aegypti 
<br><font size=2>14</font>&nbsp;&nbsp;isti sunt principes domorum per familias suas filii Ruben primogeniti Israhelis Enoch et Phallu Aesrom et Charmi 
<br><font size=2>15</font>&nbsp;&nbsp;hae cognationes Ruben filii Symeon Iamuhel et Iamin et Aod Iachin et Soer et Saul filius Chananitidis hae progenies Symeon 
<br><font size=2>16</font>&nbsp;&nbsp;et haec nomina filiorum Levi per cognationes suas Gerson et Caath et Merari anni autem vitae Levi fuerunt centum triginta septem 
<br><font size=2>17</font>&nbsp;&nbsp;filii Gerson Lobeni et Semei per cognationes suas 
<br><font size=2>18</font>&nbsp;&nbsp;filii Caath Amram et Isuar et Hebron et Ozihel annique vitae Caath centum triginta tres 
<br><font size=2>19</font>&nbsp;&nbsp;filii Merari Mooli et Musi hae cognationes Levi per familias suas 
<br><font size=2>20</font>&nbsp;&nbsp;accepit autem Amram uxorem Iocabed patruelem suam quae peperit ei Aaron et Mosen fueruntque anni vitae Amram centum triginta septem 
<br><font size=2>21</font>&nbsp;&nbsp;filii quoque Isuar Core et Napheg et Zechri 
<br><font size=2>22</font>&nbsp;&nbsp;filii quoque Ozihel Misahel et Elsaphan et Sethri 
<br><font size=2>23</font>&nbsp;&nbsp;accepit autem Aaron uxorem Elisabe filiam Aminadab sororem Naasson quae peperit ei Nadab et Abiu et Eleazar et Ithamar 
<br><font size=2>24</font>&nbsp;&nbsp;filii quoque Core Asir et Helcana et Abiasab hae sunt cognationes Coritarum 
<br><font size=2>25</font>&nbsp;&nbsp;at vero Eleazar filius Aaron accepit uxorem de filiabus Phutihel quae peperit ei Finees hii sunt principes familiarum leviticarum per cognationes suas 
<br><font size=2>26</font>&nbsp;&nbsp;iste est Aaron et Moses quibus praecepit Dominus ut educerent filios Israhel de terra Aegypti per turmas suas 
<br><font size=2>27</font>&nbsp;&nbsp;hii sunt qui loquuntur ad Pharao regem Aegypti ut educant filios Israhel de Aegypto iste Moses et Aaron 
<br><font size=2>28</font>&nbsp;&nbsp;in die qua locutus est Dominus ad Mosen in terra Aegypti 
<br><font size=2>29</font>&nbsp;&nbsp;et locutus est Dominus ad Mosen dicens ego Dominus loquere ad Pharao regem Aegypti omnia quae ego loquor tibi 
<br><font size=2>30</font>&nbsp;&nbsp;et ait Moses coram Domino en incircumcisus labiis sum quomodo audiet me Pharao 
</p>

<p><a name="7"></A><b>CAPUT 7</b>
</p>

<p><font size=2>1</font>&nbsp;&nbsp;dixitque Dominus ad Mosen ecce constitui te Deum Pharaonis Aaron frater tuus erit propheta tuus 
<br><font size=2>2</font>&nbsp;&nbsp;tu loqueris omnia quae mando tibi ille loquetur ad Pharaonem ut dimittat filios Israhel de terra sua 
<br><font size=2>3</font>&nbsp;&nbsp;sed ego indurabo cor eius et multiplicabo signa et ostenta mea in terra Aegypti 
<br><font size=2>4</font>&nbsp;&nbsp;et non audiet vos inmittamque manum meam super Aegyptum et educam exercitum et populum meum filios Israhel de terra Aegypti per iudicia maxima 
<br><font size=2>5</font>&nbsp;&nbsp;et scient Aegyptii quod ego sim Dominus qui extenderim manum meam super Aegyptum et eduxerim filios Israhel de medio eorum 
<br><font size=2>6</font>&nbsp;&nbsp;fecit itaque Moses et Aaron sicut praeceperat Dominus ita egerunt 
<br><font size=2>7</font>&nbsp;&nbsp;erat autem Moses octoginta annorum et Aaron octoginta trium quando locuti sunt ad Pharaonem 
<br><font size=2>8</font>&nbsp;&nbsp;dixitque Dominus ad Mosen et Aaron 
<br><font size=2>9</font>&nbsp;&nbsp;cum dixerit vobis Pharao ostendite signa dices ad Aaron tolle virgam tuam et proice eam coram Pharao ac vertatur in colubrum 
<br><font size=2>10</font>&nbsp;&nbsp;ingressi itaque Moses et Aaron ad Pharaonem fecerunt sicut praeceperat Dominus tulitque Aaron virgam coram Pharao et servis eius quae versa est in colubrum 
<br><font size=2>11</font>&nbsp;&nbsp;vocavit autem Pharao sapientes et maleficos et fecerunt etiam ipsi per incantationes aegyptias et arcana quaedam similiter 
<br><font size=2>12</font>&nbsp;&nbsp;proieceruntque singuli virgas suas quae versae sunt in dracones sed devoravit virga Aaron virgas eorum 
<br><font size=2>13</font>&nbsp;&nbsp;induratumque est cor Pharaonis et non audivit eos sicut praeceperat Dominus 
<br><font size=2>14</font>&nbsp;&nbsp;dixit autem Dominus ad Mosen ingravatum est cor Pharaonis non vult dimittere populum 
<br><font size=2>15</font>&nbsp;&nbsp;vade ad eum mane ecce egredietur ad aquas et stabis in occursum eius super ripam fluminis et virgam quae conversa est in draconem tolles in manu tua 
<br><font size=2>16</font>&nbsp;&nbsp;dicesque ad eum Dominus Deus Hebraeorum misit me ad te dicens dimitte populum meum ut mihi sacrificet in deserto et usque ad praesens audire noluisti 
<br><font size=2>17</font>&nbsp;&nbsp;haec igitur dicit Dominus in hoc scies quod Dominus sim ecce percutiam virga quae in manu mea est aquam fluminis et vertetur in sanguinem 
<br><font size=2>18</font>&nbsp;&nbsp;pisces quoque qui sunt in fluvio morientur et conputrescent aquae et adfligentur Aegyptii bibentes aquam fluminis 
<br><font size=2>19</font>&nbsp;&nbsp;dixit quoque Dominus ad Mosen dic ad Aaron tolle virgam tuam et extende manum tuam super aquas Aegypti et super fluvios eorum et rivos ac paludes et omnes lacus aquarum ut vertantur in sanguinem et sit cruor in omni terra Aegypti tam in ligneis vasis quam in saxeis 
<br><font size=2>20</font>&nbsp;&nbsp;feceruntque ita Moses et Aaron sicut praeceperat Dominus et elevans virgam percussit aquam fluminis coram Pharao et servis eius quae versa est in sanguinem 
<br><font size=2>21</font>&nbsp;&nbsp;et pisces qui erant in flumine mortui sunt conputruitque fluvius et non poterant Aegyptii bibere aquam fluminis et fuit sanguis in tota terra Aegypti 
<br><font size=2>22</font>&nbsp;&nbsp;feceruntque similiter malefici Aegyptiorum incantationibus suis et induratum est cor Pharaonis nec audivit eos sicut praeceperat Dominus 
<br><font size=2>23</font>&nbsp;&nbsp;avertitque se et ingressus est domum suam nec adposuit cor etiam hac vice 
<br><font size=2>24</font>&nbsp;&nbsp;foderunt autem omnes Aegyptii per circuitum fluminis aquam ut biberent non enim poterant bibere de aqua fluminis 
<br><font size=2>25</font>&nbsp;&nbsp;impletique sunt septem dies postquam percussit Dominus fluvium 
</p>

<p><a name="8"></A><b>CAPUT 8</b>
</p>

<p><font size=2>1</font>&nbsp;&nbsp;dixitque Dominus ad Mosen ingredere ad Pharao et dices ad eum haec dicit Dominus dimitte populum meum ut sacrificet mihi 
<br><font size=2>2</font>&nbsp;&nbsp;sin autem nolueris dimittere ecce ego percutiam omnes terminos tuos ranis 
<br><font size=2>3</font>&nbsp;&nbsp;et ebulliet fluvius ranas quae ascendent et ingredientur domum tuam et cubiculum lectuli tui et super stratum tuum et in domos servorum tuorum et in populum tuum et in furnos tuos et in reliquias ciborum tuorum 
<br><font size=2>4</font>&nbsp;&nbsp;et ad te et ad populum tuum et ad omnes servos tuos intrabunt ranae 
<br><font size=2>5</font>&nbsp;&nbsp;dixitque Dominus ad Mosen dic Aaron extende manum tuam super fluvios et super rivos ac paludes et educ ranas super terram Aegypti 
<br><font size=2>6</font>&nbsp;&nbsp;extendit Aaron manum super aquas Aegypti et ascenderunt ranae operueruntque terram Aegypti 
<br><font size=2>7</font>&nbsp;&nbsp;fecerunt autem et malefici per incantationes suas similiter eduxeruntque ranas super terram Aegypti 
<br><font size=2>8</font>&nbsp;&nbsp;vocavit autem Pharao Mosen et Aaron et dixit orate Dominum ut auferat ranas a me et a populo meo et dimittam populum ut sacrificet Domino 
<br><font size=2>9</font>&nbsp;&nbsp;dixitque Moses Pharaoni constitue mihi quando deprecer pro te et pro servis tuis et pro populo tuo ut abigantur ranae a te et a domo tua et tantum in flumine remaneant 
<br><font size=2>10</font>&nbsp;&nbsp;qui respondit cras at ille iuxta verbum inquit tuum ut scias quoniam non est sicut Dominus Deus noster 
<br><font size=2>11</font>&nbsp;&nbsp;et recedent ranae a te et a domo tua et a servis tuis et a populo tuo tantum in flumine remanebunt 
<br><font size=2>12</font>&nbsp;&nbsp;egressique sunt Moses et Aaron a Pharaone et clamavit Moses ad Dominum pro sponsione ranarum quam condixerat Pharaoni 
<br><font size=2>13</font>&nbsp;&nbsp;fecitque Dominus iuxta verbum Mosi et mortuae sunt ranae de domibus et de villis et de agris 
<br><font size=2>14</font>&nbsp;&nbsp;congregaveruntque eas in inmensos aggeres et conputruit terra 
<br><font size=2>15</font>&nbsp;&nbsp;videns autem Pharao quod data esset requies ingravavit cor suum et non audivit eos sicut praeceperat Dominus 
<br><font size=2>16</font>&nbsp;&nbsp;dixitque Dominus ad Mosen loquere ad Aaron extende virgam tuam et percute pulverem terrae et sint scinifes in universa terra Aegypti 
<br><font size=2>17</font>&nbsp;&nbsp;feceruntque ita et extendit Aaron manu virgam tenens percussitque pulverem terrae et facti sunt scinifes in hominibus et in iumentis omnis pulvis terrae versus est in scinifes per totam terram Aegypti 
<br><font size=2>18</font>&nbsp;&nbsp;feceruntque similiter malefici incantationibus suis ut educerent scinifes et non potuerunt erantque scinifes tam in hominibus quam in iumentis 
<br><font size=2>19</font>&nbsp;&nbsp;et dixerunt malefici ad Pharao digitus Dei est induratumque est cor Pharaonis et non audivit eos sicut praeceperat Dominus 
<br><font size=2>20</font>&nbsp;&nbsp;dixit quoque Dominus ad Mosen consurge diluculo et sta coram Pharaone egreditur enim ad aquas et dices ad eum haec dicit Dominus dimitte populum meum ut sacrificet mihi 
<br><font size=2>21</font>&nbsp;&nbsp;quod si non dimiseris eum ecce ego inmittam in te et in servos tuos et in populum tuum et in domos tuas omne genus muscarum et implebuntur domus Aegyptiorum muscis diversi generis et in universa terra in qua fuerint 
<br><font size=2>22</font>&nbsp;&nbsp;faciamque mirabilem in die illa terram Gessen in qua populus meus est ut non sint ibi muscae et scias quoniam ego Dominus in medio terrae 
<br><font size=2>23</font>&nbsp;&nbsp;ponamque divisionem inter populum meum et populum tuum cras erit signum istud 
<br><font size=2>24</font>&nbsp;&nbsp;fecitque Dominus ita et venit musca gravissima in domos Pharaonis et servorum eius et in omnem terram Aegypti corruptaque est terra ab huiuscemodi muscis 
<br><font size=2>25</font>&nbsp;&nbsp;vocavit Pharao Mosen et Aaron et ait eis ite sacrificate Deo vestro in terra 
<br><font size=2>26</font>&nbsp;&nbsp;et ait Moses non potest ita fieri abominationes enim Aegyptiorum immolabimus Domino Deo nostro quod si mactaverimus ea quae colunt Aegyptii coram eis lapidibus nos obruent 
<br><font size=2>27</font>&nbsp;&nbsp;via trium dierum pergemus in solitudine et sacrificabimus Domino Deo nostro sicut praeceperit nobis 
<br><font size=2>28</font>&nbsp;&nbsp;dixitque Pharao ego dimittam vos ut sacrificetis Domino Deo vestro in deserto verumtamen longius ne abeatis rogate pro me 
<br><font size=2>29</font>&nbsp;&nbsp;et ait Moses egressus a te orabo Dominum et recedet musca a Pharaone et a servis et a populo eius cras verumtamen noli ultra fallere ut non dimittas populum sacrificare Domino 
<br><font size=2>30</font>&nbsp;&nbsp;egressusque Moses a Pharao oravit Dominum 
<br><font size=2>31</font>&nbsp;&nbsp;qui fecit iuxta verbum illius et abstulit muscas a Pharao et a servis et a populo eius non superfuit ne una quidem 
<br><font size=2>32</font>&nbsp;&nbsp;et ingravatum est cor Pharaonis ita ut ne hac quidem vice dimitteret populum 
</p>

<p><a name="9"></A><b>CAPUT 9</b>
</p>

<p><font size=2>1</font>&nbsp;&nbsp;dixit autem Dominus ad Mosen ingredere ad Pharaonem et loquere ad eum haec dicit Dominus Deus Hebraeorum dimitte populum meum ut sacrificet mihi 
<br><font size=2>2</font>&nbsp;&nbsp;quod si adhuc rennuis et retines eos 
<br><font size=2>3</font>&nbsp;&nbsp;ecce manus mea erit super agros tuos et super equos et asinos et camelos et boves et oves pestis valde gravis 
<br><font size=2>4</font>&nbsp;&nbsp;et faciet Dominus mirabile inter possessiones Israhel et possessiones Aegyptiorum ut nihil omnino intereat ex his quae pertinent ad filios Israhel 
<br><font size=2>5</font>&nbsp;&nbsp;constituitque Dominus tempus dicens cras faciet Dominus verbum istud in terra 
<br><font size=2>6</font>&nbsp;&nbsp;fecit ergo Dominus verbum hoc altero die mortuaque sunt omnia animantia Aegyptiorum de animalibus vero filiorum Israhel nihil omnino periit 
<br><font size=2>7</font>&nbsp;&nbsp;et misit Pharao ad videndum nec erat quicquam mortuum de his quae possidebat Israhel ingravatumque est cor Pharaonis et non dimisit populum 
<br><font size=2>8</font>&nbsp;&nbsp;et dixit Dominus ad Mosen et Aaron tollite plenas manus cineris de camino et spargat illud Moses in caelum coram Pharao 
<br><font size=2>9</font>&nbsp;&nbsp;sitque pulvis super omnem terram Aegypti erunt enim in hominibus et in iumentis vulnera et vesicae turgentes in universa terra Aegypti 
<br><font size=2>10</font>&nbsp;&nbsp;tuleruntque cinerem de camino et steterunt contra Pharao et sparsit illud Moses in caelum factaque sunt vulnera vesicarum turgentium in hominibus et in iumentis 
<br><font size=2>11</font>&nbsp;&nbsp;nec poterant malefici stare coram Mosen propter vulnera quae in illis erant et in omni terra Aegypti 
<br><font size=2>12</font>&nbsp;&nbsp;induravitque Dominus cor Pharaonis et non audivit eos sicut locutus est Dominus ad Mosen 
<br><font size=2>13</font>&nbsp;&nbsp;dixit quoque Dominus ad Mosen mane consurge et sta coram Pharao et dices ad eum haec dicit Dominus Deus Hebraeorum dimitte populum meum ut sacrificet mihi 
<br><font size=2>14</font>&nbsp;&nbsp;quia in hac vice mittam omnes plagas meas super cor tuum super servos tuos et super populum tuum ut scias quod non sit similis mei in omni terra 
<br><font size=2>15</font>&nbsp;&nbsp;nunc enim extendens manum percutiam te et populum tuum peste peribisque de terra 
<br><font size=2>16</font>&nbsp;&nbsp;idcirco autem posui te ut ostendam in te fortitudinem meam et narretur nomen meum in omni terra 
<br><font size=2>17</font>&nbsp;&nbsp;adhuc retines populum meum et non vis eum dimittere 
<br><font size=2>18</font>&nbsp;&nbsp;en pluam hac ipsa hora cras grandinem multam nimis qualis non fuit in Aegypto a die qua fundata est usque in praesens tempus 
<br><font size=2>19</font>&nbsp;&nbsp;mitte ergo iam nunc et congrega iumenta tua et omnia quae habes in agro homines enim et iumenta et universa quae inventa fuerint foris nec congregata de agris cecideritque super ea grando morientur 
<br><font size=2>20</font>&nbsp;&nbsp;qui timuit verbum Domini de servis Pharao fecit confugere servos suos et iumenta in domos 
<br><font size=2>21</font>&nbsp;&nbsp;qui autem neglexit sermonem Domini dimisit servos suos et iumenta in agris 
<br><font size=2>22</font>&nbsp;&nbsp;et dixit Dominus ad Mosen extende manum tuam in caelum ut fiat grando in universa terra Aegypti super homines et super iumenta et super omnem herbam agri in terra Aegypti 
<br><font size=2>23</font>&nbsp;&nbsp;extenditque Moses virgam in caelum et Dominus dedit tonitrua et grandinem ac discurrentia fulgura super terram pluitque Dominus grandinem super terram Aegypti 
<br><font size=2>24</font>&nbsp;&nbsp;et grando et ignis inmixta pariter ferebantur tantaeque fuit magnitudinis quanta ante numquam apparuit in universa terra Aegypti ex quo gens illa condita est 
<br><font size=2>25</font>&nbsp;&nbsp;et percussit grando in omni terra Aegypti cuncta quae fuerunt in agris ab homine usque ad iumentum cunctam herbam agri percussit grando et omne lignum regionis confregit 
<br><font size=2>26</font>&nbsp;&nbsp;tantum in terra Gessen ubi erant filii Israhel grando non cecidit 
<br><font size=2>27</font>&nbsp;&nbsp;misitque Pharao et vocavit Mosen et Aaron dicens ad eos peccavi etiam nunc Dominus iustus ego et populus meus impii 
<br><font size=2>28</font>&nbsp;&nbsp;orate Dominum et desinant tonitrua Dei et grando ut dimittam vos et nequaquam hic ultra maneatis 
<br><font size=2>29</font>&nbsp;&nbsp;ait Moses cum egressus fuero de urbe extendam palmas meas ad Dominum et cessabunt tonitrua et grando non erit ut scias quia Domini est terra 
<br><font size=2>30</font>&nbsp;&nbsp;novi autem quod et tu et servi tui necdum timeatis Dominum Deum 
<br><font size=2>31</font>&nbsp;&nbsp;linum ergo et hordeum laesum est eo quod hordeum esset virens et linum iam folliculos germinaret 
<br><font size=2>32</font>&nbsp;&nbsp;triticum autem et far non sunt laesa quia serotina erant 
<br><font size=2>33</font>&nbsp;&nbsp;egressusque Moses a Pharaone et ex urbe tetendit manus ad Dominum et cessaverunt tonitrua et grando nec ultra stillavit pluvia super terram 
<br><font size=2>34</font>&nbsp;&nbsp;videns autem Pharao quod cessasset pluvia et grando et tonitrua auxit peccatum 
<br><font size=2>35</font>&nbsp;&nbsp;et ingravatum est cor eius et servorum illius et induratum nimis nec dimisit filios Israhel sicut praeceperat Dominus per manum Mosi 
</p>

<p><a name="10"></A><b>CAPUT 10</b>
</p>

<p><font size=2>1</font>&nbsp;&nbsp;et dixit Dominus ad Mosen ingredere ad Pharao ego enim induravi cor eius et servorum illius ut faciam signa mea haec in eo 
<br><font size=2>2</font>&nbsp;&nbsp;et narres in auribus filii tui et nepotum tuorum quotiens contriverim Aegyptios et signa mea fecerim in eis et sciatis quia ego Dominus 
<br><font size=2>3</font>&nbsp;&nbsp;introierunt ergo Moses et Aaron ad Pharaonem et dixerunt ad eum haec dicit Dominus Deus Hebraeorum usquequo non vis subici mihi dimitte populum meum ut sacrificet mihi 
<br><font size=2>4</font>&nbsp;&nbsp;sin autem resistis et non vis dimittere eum ecce ego inducam cras lucustam in fines tuos 
<br><font size=2>5</font>&nbsp;&nbsp;quae operiat superficiem terrae nec quicquam eius appareat sed comedatur quod residuum fuit grandini conrodet enim omnia ligna quae germinant in agris 
<br><font size=2>6</font>&nbsp;&nbsp;et implebunt domos tuas et servorum tuorum et omnium Aegyptiorum quantam non viderunt patres tui et avi ex quo orti sunt super terram usque in praesentem diem avertitque se et egressus est a Pharaone 
<br><font size=2>7</font>&nbsp;&nbsp;dixerunt autem servi Pharaonis ad eum usquequo patiemur hoc scandalum dimitte homines ut sacrificent Domino Deo suo nonne vides quod perierit Aegyptus 
<br><font size=2>8</font>&nbsp;&nbsp;revocaveruntque Mosen et Aaron ad Pharaonem qui dixit eis ite sacrificate Domino Deo vestro quinam sunt qui ituri sunt 
<br><font size=2>9</font>&nbsp;&nbsp;ait Moses cum parvulis nostris et senibus pergemus cum filiis et filiabus cum ovibus et armentis est enim sollemnitas Domini nostri 
<br><font size=2>10</font>&nbsp;&nbsp;et respondit sic Dominus sit vobiscum quomodo ego dimittam vos et parvulos vestros cui dubium est quod pessime cogitetis 
<br><font size=2>11</font>&nbsp;&nbsp;non fiet ita sed ite tantum viri et sacrificate Domino hoc enim et ipsi petistis statimque eiecti sunt de conspectu Pharaonis 
<br><font size=2>12</font>&nbsp;&nbsp;dixit autem Dominus ad Mosen extende manum tuam super terram Aegypti ad lucustam ut ascendat super eam et devoret omnem herbam quae residua fuit grandini 
<br><font size=2>13</font>&nbsp;&nbsp;extendit Moses virgam super terram Aegypti et Dominus induxit ventum urentem tota illa die ac nocte et mane facto ventus urens levavit lucustas 
<br><font size=2>14</font>&nbsp;&nbsp;quae ascenderunt super universam terram Aegypti et sederunt in cunctis finibus Aegyptiorum innumerabiles quales ante illud tempus non fuerant nec postea futurae sunt 
<br><font size=2>15</font>&nbsp;&nbsp;operueruntque universam superficiem terrae vastantes omnia devorata est igitur herba terrae et quicquid pomorum in arboribus fuit quae grando dimiserat nihilque omnino virens relictum est in lignis et in herbis terrae in cuncta Aegypto 
<br><font size=2>16</font>&nbsp;&nbsp;quam ob rem festinus Pharao vocavit Mosen et Aaron et dixit eis peccavi in Dominum Deum vestrum et in vos 
<br><font size=2>17</font>&nbsp;&nbsp;sed nunc dimittite peccatum mihi etiam hac vice et rogate Dominum Deum vestrum ut auferat a me mortem istam 
<br><font size=2>18</font>&nbsp;&nbsp;egressusque est de conspectu Pharaonis et oravit Dominum 
<br><font size=2>19</font>&nbsp;&nbsp;qui flare fecit ventum ab occidente vehementissimum et arreptam lucustam proiecit in mare Rubrum non remansit ne una quidem in cunctis finibus Aegypti 
<br><font size=2>20</font>&nbsp;&nbsp;et induravit Dominus cor Pharaonis nec dimisit filios Israhel 
<br><font size=2>21</font>&nbsp;&nbsp;dixit autem Dominus ad Mosen extende manum tuam in caelum et sint tenebrae super terram Aegypti tam densae ut palpari queant 
<br><font size=2>22</font>&nbsp;&nbsp;extendit Moses manum in caelum et factae sunt tenebrae horribiles in universa terra Aegypti tribus diebus 
<br><font size=2>23</font>&nbsp;&nbsp;nemo vidit fratrem suum nec movit se de loco in quo erat ubicumque autem habitabant filii Israhel lux erat 
<br><font size=2>24</font>&nbsp;&nbsp;vocavitque Pharao Mosen et Aaron et dixit eis ite sacrificate Domino oves tantum vestrae et armenta remaneant parvuli vestri eant vobiscum 
<br><font size=2>25</font>&nbsp;&nbsp;ait Moses hostias quoque et holocausta dabis nobis quae offeramus Domino Deo nostro 
<br><font size=2>26</font>&nbsp;&nbsp;cuncti greges pergent nobiscum non remanebit ex eis ungula quae necessaria sunt in cultum Domini Dei nostri praesertim cum ignoremus quid debeat immolari donec ad ipsum locum perveniamus 
<br><font size=2>27</font>&nbsp;&nbsp;induravit autem Dominus cor Pharaonis et noluit dimittere eos 
<br><font size=2>28</font>&nbsp;&nbsp;dixitque Pharao ad eum recede a me cave ne ultra videas faciem meam quocumque die apparueris mihi morieris 
<br><font size=2>29</font>&nbsp;&nbsp;respondit Moses ita fiat ut locutus es non videbo ultra faciem tuam 
</p>

<p><a name="11"></A><b>CAPUT 11</b>
</p>

<p><font size=2>1</font>&nbsp;&nbsp;et dixit Dominus ad Mosen adhuc una plaga tangam Pharaonem et Aegyptum et post haec dimittet vos et exire conpellet 
<br><font size=2>2</font>&nbsp;&nbsp;dices ergo omni plebi ut postulet vir ab amico suo et mulier a vicina sua vasa argentea et aurea 
<br><font size=2>3</font>&nbsp;&nbsp;dabit autem Dominus gratiam populo coram Aegyptiis fuitque Moses vir magnus valde in terra Aegypti coram servis Pharao et omni populo 
<br><font size=2>4</font>&nbsp;&nbsp;et ait haec dicit Dominus media nocte egrediar in Aegyptum 
<br><font size=2>5</font>&nbsp;&nbsp;et morietur omne primogenitum in terra Aegyptiorum a primogenito Pharaonis qui sedet in solio eius usque ad primogenitum ancillae quae est ad molam et omnia primogenita iumentorum 
<br><font size=2>6</font>&nbsp;&nbsp;eritque clamor magnus in universa terra Aegypti qualis nec ante fuit nec postea futurus est 
<br><font size=2>7</font>&nbsp;&nbsp;apud omnes autem filios Israhel non muttiet canis ab homine usque ad pecus ut sciatis quanto miraculo dividat Dominus Aegyptios et Israhel 
<br><font size=2>8</font>&nbsp;&nbsp;descendentque omnes servi tui isti ad me et adorabunt me dicentes egredere tu et omnis populus qui subiectus est tibi post haec egrediemur 
<br><font size=2>9</font>&nbsp;&nbsp;et exivit a Pharaone iratus nimis dixit autem Dominus ad Mosen non audiet vos Pharao ut multa signa fiant in terra Aegypti 
<br><font size=2>10</font>&nbsp;&nbsp;Moses autem et Aaron fecerunt omnia ostenta quae scripta sunt coram Pharaone et induravit Dominus cor Pharaonis nec dimisit filios Israhel de terra sua 
</p>

<p><a name="12"></A><b>CAPUT 12</b>
</p>

<p><font size=2>1</font>&nbsp;&nbsp;dixit quoque Dominus ad Mosen et Aaron in terra Aegypti 
<br><font size=2>2</font>&nbsp;&nbsp;mensis iste vobis principium mensuum primus erit in mensibus anni 
<br><font size=2>3</font>&nbsp;&nbsp;loquimini ad universum coetum filiorum Israhel et dicite eis decima die mensis huius tollat unusquisque agnum per familias et domos suas 
<br><font size=2>4</font>&nbsp;&nbsp;sin autem minor est numerus ut sufficere possit ad vescendum agnum adsumet vicinum suum qui iunctus est domui eius iuxta numerum animarum quae sufficere possunt ad esum agni 
<br><font size=2>5</font>&nbsp;&nbsp;erit autem agnus absque macula masculus anniculus iuxta quem ritum tolletis et hedum 
<br><font size=2>6</font>&nbsp;&nbsp;et servabitis eum usque ad quartamdecimam diem mensis huius immolabitque eum universa multitudo filiorum Israhel ad vesperam 
<br><font size=2>7</font>&nbsp;&nbsp;et sument de sanguine ac ponent super utrumque postem et in superliminaribus domorum in quibus comedent illum 
<br><font size=2>8</font>&nbsp;&nbsp;et edent carnes nocte illa assas igni et azymos panes cum lactucis agrestibus 
<br><font size=2>9</font>&nbsp;&nbsp;non comedetis ex eo crudum quid nec coctum aqua sed assum tantum igni caput cum pedibus eius et intestinis vorabitis 
<br><font size=2>10</font>&nbsp;&nbsp;nec remanebit ex eo quicquam usque mane si quid residui fuerit igne conburetis 
<br><font size=2>11</font>&nbsp;&nbsp;sic autem comedetis illum renes vestros accingetis calciamenta habebitis in pedibus tenentes baculos in manibus et comedetis festinantes est enim phase id est transitus Domini 
<br><font size=2>12</font>&nbsp;&nbsp;et transibo per terram Aegypti nocte illa percutiamque omne primogenitum in terra Aegypti ab homine usque ad pecus et in cunctis diis Aegypti faciam iudicia ego Dominus 
<br><font size=2>13</font>&nbsp;&nbsp;erit autem sanguis vobis in signum in aedibus in quibus eritis et videbo sanguinem ac transibo vos nec erit in vobis plaga disperdens quando percussero terram Aegypti 
<br><font size=2>14</font>&nbsp;&nbsp;habebitis autem hanc diem in monumentum et celebrabitis eam sollemnem Domino in generationibus vestris cultu sempiterno 
<br><font size=2>15</font>&nbsp;&nbsp;septem diebus azyma comedetis in die primo non erit fermentum in domibus vestris quicumque comederit fermentatum peribit anima illa de Israhel a primo die usque ad diem septimum 
<br><font size=2>16</font>&nbsp;&nbsp;dies prima erit sancta atque sollemnis et dies septima eadem festivitate venerabilis nihil operis facietis in eis exceptis his quae ad vescendum pertinent 
<br><font size=2>17</font>&nbsp;&nbsp;et observabitis azyma in eadem enim ipsa die educam exercitum vestrum de terra Aegypti et custodietis diem istum in generationes vestras ritu perpetuo 
<br><font size=2>18</font>&nbsp;&nbsp;primo mense quartadecima die mensis ad vesperam comedetis azyma usque ad diem vicesimam primam eiusdem mensis ad vesperam 
<br><font size=2>19</font>&nbsp;&nbsp;septem diebus fermentum non invenietur in domibus vestris qui comederit fermentatum peribit anima eius de coetu Israhel tam de advenis quam de indigenis terrae 
<br><font size=2>20</font>&nbsp;&nbsp;omne fermentatum non comedetis in cunctis habitaculis vestris edetis azyma 
<br><font size=2>21</font>&nbsp;&nbsp;vocavit autem Moses omnes seniores filiorum Israhel et dixit ad eos ite tollentes animal per familias vestras immolate phase 
<br><font size=2>22</font>&nbsp;&nbsp;fasciculumque hysopi tinguite sanguine qui est in limine et aspergite ex eo superliminare et utrumque postem nullus vestrum egrediatur ostium domus suae usque mane 
<br><font size=2>23</font>&nbsp;&nbsp;transibit enim Dominus percutiens Aegyptios cumque viderit sanguinem in superliminari et in utroque poste transcendet ostium et non sinet percussorem ingredi domos vestras et laedere 
<br><font size=2>24</font>&nbsp;&nbsp;custodi verbum istud legitimum tibi et filiis tuis usque in aeternum 
<br><font size=2>25</font>&nbsp;&nbsp;cumque introieritis terram quam Dominus daturus est vobis ut pollicitus est observabitis caerimonias istas 
<br><font size=2>26</font>&nbsp;&nbsp;et cum dixerint vobis filii vestri quae est ista religio 
<br><font size=2>27</font>&nbsp;&nbsp;dicetis eis victima transitus Domini est quando transivit super domos filiorum Israhel in Aegypto percutiens Aegyptios et domos nostras liberans incurvatusque populus adoravit 
<br><font size=2>28</font>&nbsp;&nbsp;et egressi filii Israhel fecerunt sicut praeceperat Dominus Mosi et Aaron 
<br><font size=2>29</font>&nbsp;&nbsp;factum est autem in noctis medio percussit Dominus omne primogenitum in terra Aegypti a primogenito Pharaonis qui sedebat in solio eius usque ad primogenitum captivae quae erat in carcere et omne primogenitum iumentorum 
<br><font size=2>30</font>&nbsp;&nbsp;surrexitque Pharao nocte et omnes servi eius cunctaque Aegyptus et ortus est clamor magnus in Aegypto neque enim erat domus in qua non iaceret mortuus 
<br><font size=2>31</font>&nbsp;&nbsp;vocatisque Mosen et Aaron nocte ait surgite egredimini a populo meo et vos et filii Israhel ite immolate Domino sicut dicitis 
<br><font size=2>32</font>&nbsp;&nbsp;oves vestras et armenta adsumite ut petieratis et abeuntes benedicite mihi 
<br><font size=2>33</font>&nbsp;&nbsp;urguebantque Aegyptii populum de terra exire velociter dicentes omnes moriemur 
<br><font size=2>34</font>&nbsp;&nbsp;tulit igitur populus conspersam farinam antequam fermentaretur et ligans in palliis posuit super umeros suos 
<br><font size=2>35</font>&nbsp;&nbsp;feceruntque filii Israhel sicut praeceperat Moses et petierunt ab Aegyptiis vasa argentea et aurea vestemque plurimam 
<br><font size=2>36</font>&nbsp;&nbsp;dedit autem Dominus gratiam populo coram Aegyptiis ut commodarent eis et spoliaverunt Aegyptios 
<br><font size=2>37</font>&nbsp;&nbsp;profectique sunt filii Israhel de Ramesse in Soccoth sescenta ferme milia peditum virorum absque parvulis 
<br><font size=2>38</font>&nbsp;&nbsp;sed et vulgus promiscuum innumerabile ascendit cum eis oves et armenta et animantia diversi generis multa nimis 
<br><font size=2>39</font>&nbsp;&nbsp;coxeruntque farinam quam dudum conspersam de Aegypto tulerant et fecerunt subcinericios panes azymos neque enim poterant fermentari cogentibus exire Aegyptiis et nullam facere sinentibus moram nec pulmenti quicquam occurrerant praeparare 
<br><font size=2>40</font>&nbsp;&nbsp;habitatio autem filiorum Israhel qua manserant in Aegypto fuit quadringentorum triginta annorum 
<br><font size=2>41</font>&nbsp;&nbsp;quibus expletis eadem die egressus est omnis exercitus Domini de terra Aegypti 
<br><font size=2>42</font>&nbsp;&nbsp;nox est ista observabilis Domini quando eduxit eos de terra Aegypti hanc observare debent omnes filii Israhel in generationibus suis 
<br><font size=2>43</font>&nbsp;&nbsp;dixitque Dominus ad Mosen et Aaron haec est religio phase omnis alienigena non comedet ex eo 
<br><font size=2>44</font>&nbsp;&nbsp;omnis autem servus empticius circumcidetur et sic comedet 
<br><font size=2>45</font>&nbsp;&nbsp;advena et mercennarius non edent ex eo 
<br><font size=2>46</font>&nbsp;&nbsp;in una domo comedetur nec efferetis de carnibus eius foras nec os illius confringetis 
<br><font size=2>47</font>&nbsp;&nbsp;omnis coetus filiorum Israhel faciet illud 
<br><font size=2>48</font>&nbsp;&nbsp;quod si quis peregrinorum in vestram voluerit transire coloniam et facere phase Domini circumcidetur prius omne masculinum eius et tunc rite celebrabit eritque sicut indigena terrae si quis autem circumcisus non fuerit non vescetur ex eo 
<br><font size=2>49</font>&nbsp;&nbsp;eadem lex erit indigenae et colono qui peregrinatur apud vos 
<br><font size=2>50</font>&nbsp;&nbsp;fecerunt omnes filii Israhel sicut praeceperat Dominus Mosi et Aaron 
<br><font size=2>51</font>&nbsp;&nbsp;et in eadem die eduxit Dominus filios Israhel de terra Aegypti per turmas suas 
</p>

<p><a name="13"></A><b>CAPUT 13</b>
</p>

<p><font size=2>1</font>&nbsp;&nbsp;locutusque est Dominus ad Mosen dicens 
<br><font size=2>2</font>&nbsp;&nbsp;sanctifica mihi omne primogenitum quod aperit vulvam in filiis Israhel tam de hominibus quam de iumentis mea sunt enim omnia 
<br><font size=2>3</font>&nbsp;&nbsp;et ait Moses ad populum mementote diei huius in qua egressi estis de Aegypto et de domo servitutis quoniam in manu forti eduxit vos Dominus de loco isto ut non comedatis fermentatum panem 
<br><font size=2>4</font>&nbsp;&nbsp;hodie egredimini mense novarum frugum 
<br><font size=2>5</font>&nbsp;&nbsp;cumque te introduxerit Dominus in terram Chananei et Hetthei et Amorrei et Evei et Iebusei quam iuravit patribus tuis ut daret tibi terram fluentem lacte et melle celebrabis hunc morem sacrorum mense isto 
<br><font size=2>6</font>&nbsp;&nbsp;septem diebus vesceris azymis et in die septimo erit sollemnitas Domini 
<br><font size=2>7</font>&nbsp;&nbsp;azyma comedetis septem diebus non apparebit apud te aliquid fermentatum nec in cunctis finibus tuis 
<br><font size=2>8</font>&nbsp;&nbsp;narrabisque filio tuo in die illo dicens hoc est quod fecit Dominus mihi quando egressus sum de Aegypto 
<br><font size=2>9</font>&nbsp;&nbsp;et erit quasi signum in manu tua et quasi monumentum ante oculos tuos et ut lex Domini semper in ore tuo in manu enim forti eduxit te Dominus de Aegypto 
<br><font size=2>10</font>&nbsp;&nbsp;custodies huiuscemodi cultum statuto tempore a diebus in dies 
<br><font size=2>11</font>&nbsp;&nbsp;cumque introduxerit te in terram Chananei sicut iuravit tibi et patribus tuis et dederit eam tibi 
<br><font size=2>12</font>&nbsp;&nbsp;separabis omne quod aperit vulvam Domino et quod primitivum est in pecoribus tuis quicquid habueris masculini sexus consecrabis Domino 
<br><font size=2>13</font>&nbsp;&nbsp;primogenitum asini mutabis ove quod si non redemeris interficies omne autem primogenitum hominis de filiis tuis pretio redimes 
<br><font size=2>14</font>&nbsp;&nbsp;cumque interrogaverit te filius tuus cras dicens quid est hoc respondebis ei in manu forti eduxit nos Dominus de Aegypto de domo servitutis 
<br><font size=2>15</font>&nbsp;&nbsp;nam cum induratus esset Pharao et nollet nos dimittere occidit Dominus omne primogenitum in terra Aegypti a primogenito hominis usque ad primogenitum iumentorum idcirco immolo Domino omne quod aperit vulvam masculini sexus et omnia primogenita filiorum meorum redimo 
<br><font size=2>16</font>&nbsp;&nbsp;erit igitur quasi signum in manu tua et quasi adpensum quid ob recordationem inter oculos tuos eo quod in manu forti eduxerit nos Dominus de Aegypto 
<br><font size=2>17</font>&nbsp;&nbsp;igitur cum emisisset Pharao populum non eos duxit Dominus per viam terrae Philisthim quae vicina est reputans ne forte paeniteret eum si vidisset adversum se bella consurgere et reverteretur in Aegyptum 
<br><font size=2>18</font>&nbsp;&nbsp;sed circumduxit per viam deserti quae est iuxta mare Rubrum et armati ascenderunt filii Israhel de terra Aegypti 
<br><font size=2>19</font>&nbsp;&nbsp;tulit quoque Moses ossa Ioseph secum eo quod adiurasset filios Israhel dicens visitabit vos Deus efferte ossa mea hinc vobiscum 
<br><font size=2>20</font>&nbsp;&nbsp;profectique de Soccoth castrametati sunt in Etham in extremis finibus solitudinis 
<br><font size=2>21</font>&nbsp;&nbsp;Dominus autem praecedebat eos ad ostendendam viam per diem in columna nubis et per noctem in columna ignis ut dux esset itineris utroque tempore 
<br><font size=2>22</font>&nbsp;&nbsp;numquam defuit columna nubis per diem nec columna ignis per noctem coram populo 
</p>

<p><a name="14"></A><b>CAPUT 14</b>
</p>

<p><font size=2>1</font>&nbsp;&nbsp;locutus est autem Dominus ad Mosen dicens 
<br><font size=2>2</font>&nbsp;&nbsp;loquere filiis Israhel reversi castrametentur e regione Phiahiroth quae est inter Magdolum et mare contra Beelsephon in conspectu eius castra ponetis super mare 
<br><font size=2>3</font>&nbsp;&nbsp;dicturusque est Pharao super filiis Israhel coartati sunt in terra conclusit eos desertum 
<br><font size=2>4</font>&nbsp;&nbsp;et indurabo cor eius ac persequetur vos et glorificabor in Pharao et in omni exercitu eius scientque Aegyptii quia ego sum Dominus feceruntque ita 
<br><font size=2>5</font>&nbsp;&nbsp;et nuntiatum est regi Aegyptiorum quod fugisset populus inmutatumque est cor Pharaonis et servorum eius super populo et dixerunt quid voluimus facere ut dimitteremus Israhel ne serviret nobis 
<br><font size=2>6</font>&nbsp;&nbsp;iunxit ergo currum et omnem populum suum adsumpsit secum 
<br><font size=2>7</font>&nbsp;&nbsp;tulitque sescentos currus electos quicquid in Aegypto curruum fuit et duces totius exercitus 
<br><font size=2>8</font>&nbsp;&nbsp;induravitque Dominus cor Pharaonis regis Aegypti et persecutus est filios Israhel at illi egressi erant in manu excelsa 
<br><font size=2>9</font>&nbsp;&nbsp;cumque persequerentur Aegyptii vestigia praecedentium reppererunt eos in castris super mare omnis equitatus et currus Pharaonis et universus exercitus erant in Ahiroth contra Beelsephon 
<br><font size=2>10</font>&nbsp;&nbsp;cumque adpropinquasset Pharao levantes filii Israhel oculos viderunt Aegyptios post se et timuerunt valde clamaveruntque ad Dominum 
<br><font size=2>11</font>&nbsp;&nbsp;et dixerunt ad Mosen forsitan non erant sepulchra in Aegypto ideo tulisti nos ut moreremur in solitudine quid hoc facere voluisti ut educeres nos ex Aegypto 
<br><font size=2>12</font>&nbsp;&nbsp;nonne iste est sermo quem loquebamur ad te in Aegypto dicentes recede a nobis ut serviamus Aegyptiis multo enim melius est servire eis quam mori in solitudine 
<br><font size=2>13</font>&nbsp;&nbsp;et ait Moses ad populum nolite timere state et videte magnalia Domini quae facturus est hodie Aegyptios enim quos nunc videtis nequaquam ultra videbitis usque in sempiternum 
<br><font size=2>14</font>&nbsp;&nbsp;Dominus pugnabit pro vobis et vos tacebitis 
<br><font size=2>15</font>&nbsp;&nbsp;dixitque Dominus ad Mosen quid clamas ad me loquere filiis Israhel ut proficiscantur 
<br><font size=2>16</font>&nbsp;&nbsp;tu autem eleva virgam tuam et extende manum super mare et divide illud ut gradiantur filii Israhel in medio mari per siccum 
<br><font size=2>17</font>&nbsp;&nbsp;ego autem indurabo cor Aegyptiorum ut persequantur vos et glorificabor in Pharaone et in omni exercitu eius in curribus et in equitibus illius 
<br><font size=2>18</font>&nbsp;&nbsp;et scient Aegyptii quia ego sum Dominus cum glorificatus fuero in Pharaone et in curribus atque in equitibus eius 
<br><font size=2>19</font>&nbsp;&nbsp;tollensque se angelus Dei qui praecedebat castra Israhel abiit post eos et cum eo pariter columna nubis priora dimittens post tergum 
<br><font size=2>20</font>&nbsp;&nbsp;stetit inter castra Aegyptiorum et castra Israhel et erat nubes tenebrosa et inluminans noctem ut ad se invicem toto noctis tempore accedere non valerent 
<br><font size=2>21</font>&nbsp;&nbsp;cumque extendisset Moses manum super mare abstulit illud Dominus flante vento vehementi et urente tota nocte et vertit in siccum divisaque est aqua 
<br><font size=2>22</font>&nbsp;&nbsp;et ingressi sunt filii Israhel per medium maris sicci erat enim aqua quasi murus a dextra eorum et leva 
<br><font size=2>23</font>&nbsp;&nbsp;persequentesque Aegyptii ingressi sunt post eos omnis equitatus Pharaonis currus eius et equites per medium maris 
<br><font size=2>24</font>&nbsp;&nbsp;iamque advenerat vigilia matutina et ecce respiciens Dominus super castra Aegyptiorum per columnam ignis et nubis interfecit exercitum eorum 
<br><font size=2>25</font>&nbsp;&nbsp;et subvertit rotas curruum ferebanturque in profundum dixerunt ergo Aegyptii fugiamus Israhelem Dominus enim pugnat pro eis contra nos 
<br><font size=2>26</font>&nbsp;&nbsp;et ait Dominus ad Mosen extende manum tuam super mare ut revertantur aquae ad Aegyptios super currus et equites eorum 
<br><font size=2>27</font>&nbsp;&nbsp;cumque extendisset Moses manum contra mare reversum est primo diluculo ad priorem locum fugientibusque Aegyptiis occurrerunt aquae et involvit eos Dominus in mediis fluctibus 
<br><font size=2>28</font>&nbsp;&nbsp;reversaeque sunt aquae et operuerunt currus et equites cuncti exercitus Pharaonis qui sequentes ingressi fuerant mare ne unus quidem superfuit ex eis 
<br><font size=2>29</font>&nbsp;&nbsp;filii autem Israhel perrexerunt per medium sicci maris et aquae eis erant quasi pro muro a dextris et a sinistris 
<br><font size=2>30</font>&nbsp;&nbsp;liberavitque Dominus in die illo Israhel de manu Aegyptiorum 
<br><font size=2>31</font>&nbsp;&nbsp;et viderunt Aegyptios mortuos super litus maris et manum magnam quam exercuerat Dominus contra eos timuitque populus Dominum et crediderunt Domino et Mosi servo eius 
</p>

<p><a name="15"></A><b>CAPUT 15</b>
</p>

<p><font size=2>1</font>&nbsp;&nbsp;tunc cecinit Moses et filii Israhel carmen hoc Domino et dixerunt cantemus Domino gloriose enim magnificatus est equum et ascensorem deiecit in mare 
<br><font size=2>2</font>&nbsp;&nbsp;fortitudo mea et laus mea Dominus et factus est mihi in salutem iste Deus meus et glorificabo eum Deus patris mei et exaltabo eum 
<br><font size=2>3</font>&nbsp;&nbsp;Dominus quasi vir pugnator Omnipotens nomen eius 
<br><font size=2>4</font>&nbsp;&nbsp;currus Pharaonis et exercitum eius proiecit in mare electi principes eius submersi sunt in mari Rubro 
<br><font size=2>5</font>&nbsp;&nbsp;abyssi operuerunt eos descenderunt in profundum quasi lapis 
<br><font size=2>6</font>&nbsp;&nbsp;dextera tua Domine magnifice in fortitudine dextera tua Domine percussit inimicum 
<br><font size=2>7</font>&nbsp;&nbsp;et in multitudine gloriae tuae deposuisti adversarios meos misisti iram tuam quae devoravit eos ut stipulam 
<br><font size=2>8</font>&nbsp;&nbsp;et in spiritu furoris tui congregatae sunt aquae stetit unda fluens congregatae sunt abyssi in medio mari 
<br><font size=2>9</font>&nbsp;&nbsp;dixit inimicus persequar et conprehendam dividam spolia implebitur anima mea evaginabo gladium meum interficiet eos manus mea 
<br><font size=2>10</font>&nbsp;&nbsp;flavit spiritus tuus et operuit eos mare submersi sunt quasi plumbum in aquis vehementibus 
<br><font size=2>11</font>&nbsp;&nbsp;quis similis tui in fortibus Domine quis similis tui magnificus in sanctitate terribilis atque laudabilis et faciens mirabilia 
<br><font size=2>12</font>&nbsp;&nbsp;extendisti manum tuam et devoravit eos terra 
<br><font size=2>13</font>&nbsp;&nbsp;dux fuisti in misericordia tua populo quem redemisti et portasti eum in fortitudine tua ad habitaculum sanctum tuum 
<br><font size=2>14</font>&nbsp;&nbsp;adtenderunt populi et irati sunt dolores obtinuerunt habitatores Philisthim 
<br><font size=2>15</font>&nbsp;&nbsp;tunc conturbati sunt principes Edom robustos Moab obtinuit tremor obriguerunt omnes habitatores Chanaan 
<br><font size=2>16</font>&nbsp;&nbsp;inruat super eos formido et pavor in magnitudine brachii tui fiant inmobiles quasi lapis donec pertranseat populus tuus Domine donec pertranseat populus tuus iste quem possedisti 
<br><font size=2>17</font>&nbsp;&nbsp;introduces eos et plantabis in monte hereditatis tuae firmissimo habitaculo tuo quod operatus es Domine sanctuarium Domine quod firmaverunt manus tuae 
<br><font size=2>18</font>&nbsp;&nbsp;Dominus regnabit in aeternum et ultra 
<br><font size=2>19</font>&nbsp;&nbsp;ingressus est enim equus Pharao cum curribus et equitibus eius in mare et reduxit super eos Dominus aquas maris filii autem Israhel ambulaverunt per siccum in medio eius 
<br><font size=2>20</font>&nbsp;&nbsp;sumpsit ergo Maria prophetis soror Aaron tympanum in manu egressaeque sunt omnes mulieres post eam cum tympanis et choris 
<br><font size=2>21</font>&nbsp;&nbsp;quibus praecinebat dicens cantemus Domino gloriose enim magnificatus est equum et ascensorem eius deiecit in mare 
<br><font size=2>22</font>&nbsp;&nbsp;tulit autem Moses Israhel de mari Rubro et egressi sunt in desertum Sur ambulaveruntque tribus diebus per solitudinem et non inveniebant aquam 
<br><font size=2>23</font>&nbsp;&nbsp;et venerunt in Marath nec poterant bibere aquas de Mara eo quod essent amarae unde et congruum loco nomen inposuit vocans illud Mara id est amaritudinem 
<br><font size=2>24</font>&nbsp;&nbsp;et murmuravit populus contra Mosen dicens quid bibemus 
<br><font size=2>25</font>&nbsp;&nbsp;at ille clamavit ad Dominum qui ostendit ei lignum quod cum misisset in aquas in dulcedinem versae sunt ibi constituit ei praecepta atque iudicia et ibi temptavit eum 
<br><font size=2>26</font>&nbsp;&nbsp;dicens si audieris vocem Domini Dei tui et quod rectum est coram eo feceris et oboedieris mandatis eius custodierisque omnia praecepta illius cunctum languorem quem posui in Aegypto non inducam super te ego enim Dominus sanator tuus 
<br><font size=2>27</font>&nbsp;&nbsp;venerunt autem in Helim ubi erant duodecim fontes aquarum et septuaginta palmae et castrametati sunt iuxta aquas 
</p>

<p><a name="16"></A><b>CAPUT 16</b>
</p>

<p><font size=2>1</font>&nbsp;&nbsp;profectique sunt de Helim et venit omnis multitudo filiorum Israhel in desertum Sin quod est inter Helim et Sinai quintodecimo die mensis secundi postquam egressi sunt de terra Aegypti 
<br><font size=2>2</font>&nbsp;&nbsp;et murmuravit omnis congregatio filiorum Israhel contra Mosen et contra Aaron in solitudine 
<br><font size=2>3</font>&nbsp;&nbsp;dixeruntque ad eos filii Israhel utinam mortui essemus per manum Domini in terra Aegypti quando sedebamus super ollas carnium et comedebamus panes in saturitate cur eduxistis nos in desertum istud ut occideretis omnem multitudinem fame 
<br><font size=2>4</font>&nbsp;&nbsp;dixit autem Dominus ad Mosen ecce ego pluam vobis panes de caelo egrediatur populus et colligat quae sufficiunt per singulos dies ut temptem eum utrum ambulet in lege mea an non 
<br><font size=2>5</font>&nbsp;&nbsp;die autem sexta parent quod inferant et sit duplum quam colligere solebant per singulos dies 
<br><font size=2>6</font>&nbsp;&nbsp;dixeruntque Moses et Aaron ad omnes filios Israhel vespere scietis quod Dominus eduxerit vos de terra Aegypti 
<br><font size=2>7</font>&nbsp;&nbsp;et mane videbitis gloriam Domini audivit enim murmur vestrum contra Dominum nos vero quid sumus quia mussitatis contra nos 
<br><font size=2>8</font>&nbsp;&nbsp;et ait Moses dabit Dominus vobis vespere carnes edere et mane panes in saturitate eo quod audierit murmurationes vestras quibus murmurati estis contra eum nos enim quid sumus nec contra nos est murmur vestrum sed contra Dominum 
<br><font size=2>9</font>&nbsp;&nbsp;dixitque Moses ad Aaron dic universae congregationi filiorum Israhel accedite coram Domino audivit enim murmur vestrum 
<br><font size=2>10</font>&nbsp;&nbsp;cumque loqueretur Aaron ad omnem coetum filiorum Israhel respexerunt ad solitudinem et ecce gloria Domini apparuit in nube 
<br><font size=2>11</font>&nbsp;&nbsp;locutus est autem Dominus ad Mosen dicens 
<br><font size=2>12</font>&nbsp;&nbsp;audivi murmurationes filiorum Israhel loquere ad eos vespere comedetis carnes et mane saturabimini panibus scietisque quod sim Dominus Deus vester 
<br><font size=2>13</font>&nbsp;&nbsp;factum est ergo vespere et ascendens coturnix operuit castra mane quoque ros iacuit per circuitum castrorum 
<br><font size=2>14</font>&nbsp;&nbsp;cumque operuisset superficiem terrae apparuit in solitudine minutum et quasi pilo tunsum in similitudinem pruinae super terram 
<br><font size=2>15</font>&nbsp;&nbsp;quod cum vidissent filii Israhel dixerunt ad invicem man hu quod significat quid est hoc ignorabant enim quid esset quibus ait Moses iste est panis quem dedit Dominus vobis ad vescendum 
<br><font size=2>16</font>&nbsp;&nbsp;hic est sermo quem praecepit Dominus colligat ex eo unusquisque quantum sufficiat ad vescendum gomor per singula capita iuxta numerum animarum vestrarum quae habitant in tabernaculo sic tolletis 
<br><font size=2>17</font>&nbsp;&nbsp;feceruntque ita filii Israhel et collegerunt alius plus alius minus 
<br><font size=2>18</font>&nbsp;&nbsp;et mensi sunt ad mensuram gomor nec qui plus collegerat habuit amplius nec qui minus paraverat repperit minus sed singuli iuxta id quod edere poterant congregarunt 
<br><font size=2>19</font>&nbsp;&nbsp;dixitque Moses ad eos nullus relinquat ex eo in mane 
<br><font size=2>20</font>&nbsp;&nbsp;qui non audierunt eum sed dimiserunt quidam ex eis usque mane et scatere coepit vermibus atque conputruit et iratus est contra eos Moses 
<br><font size=2>21</font>&nbsp;&nbsp;colligebant autem mane singuli quantum sufficere poterat ad vescendum cumque incaluisset sol liquefiebat 
<br><font size=2>22</font>&nbsp;&nbsp;in die vero sexta collegerunt cibos duplices id est duo gomor per singulos homines venerunt autem omnes principes multitudinis et narraverunt Mosi 
<br><font size=2>23</font>&nbsp;&nbsp;qui ait eis hoc est quod locutus est Dominus requies sabbati sanctificata erit Domino cras quodcumque operandum est facite et quae coquenda sunt coquite quicquid autem reliquum fuerit reponite usque in mane 
<br><font size=2>24</font>&nbsp;&nbsp;feceruntque ita ut praeceperat Moses et non conputruit neque vermis inventus est in eo 
<br><font size=2>25</font>&nbsp;&nbsp;dixitque Moses comedite illud hodie quia sabbatum est Domino non invenietur hodie in agro 
<br><font size=2>26</font>&nbsp;&nbsp;sex diebus colligite in die autem septimo sabbatum est Domino idcirco non invenietur 
<br><font size=2>27</font>&nbsp;&nbsp;venit septima dies et egressi de populo ut colligerent non invenerunt 
<br><font size=2>28</font>&nbsp;&nbsp;dixit autem Dominus ad Mosen usquequo non vultis custodire mandata mea et legem meam 
<br><font size=2>29</font>&nbsp;&nbsp;videte quod Dominus dederit vobis sabbatum et propter hoc tribuerit vobis die sexto cibos duplices maneat unusquisque apud semet ipsum nullus egrediatur de loco suo die septimo 
<br><font size=2>30</font>&nbsp;&nbsp;et sabbatizavit populus die septimo 
<br><font size=2>31</font>&nbsp;&nbsp;appellavitque domus Israhel nomen eius man quod erat quasi semen coriandri album gustusque eius quasi similae cum melle 
<br><font size=2>32</font>&nbsp;&nbsp;dixit autem Moses iste est sermo quem praecepit Dominus imple gomor ex eo et custodiatur in futuras retro generationes ut noverint panem quo alui vos in solitudine quando educti estis de terra Aegypti 
<br><font size=2>33</font>&nbsp;&nbsp;dixitque Moses ad Aaron sume vas unum et mitte ibi man quantum potest capere gomor et repone coram Domino ad servandum in generationes vestras 
<br><font size=2>34</font>&nbsp;&nbsp;sicut praecepit Dominus Mosi posuitque illud Aaron in tabernaculo reservandum 
<br><font size=2>35</font>&nbsp;&nbsp;filii autem Israhel comederunt man quadraginta annis donec venirent in terram habitabilem hoc cibo aliti sunt usquequo tangerent fines terrae Chanaan 
<br><font size=2>36</font>&nbsp;&nbsp;gomor autem decima pars est oephi 
</p>

<p><a name="17"></A><b>CAPUT 17</b>
</p>

<p><font size=2>1</font>&nbsp;&nbsp;igitur profecta omnis multitudo filiorum Israhel de deserto Sin per mansiones suas iuxta sermonem Domini castrametata est in Raphidim ubi non erat aqua ad bibendum populo 
<br><font size=2>2</font>&nbsp;&nbsp;qui iurgatus contra Mosen ait da nobis aquam ut bibamus quibus respondit Moses quid iurgamini contra me cur temptatis Dominum 
<br><font size=2>3</font>&nbsp;&nbsp;sitivit ergo populus ibi pro aquae penuria et murmuravit contra Mosen dicens cur nos exire fecisti de Aegypto ut occideres et nos et liberos nostros ac iumenta siti 
<br><font size=2>4</font>&nbsp;&nbsp;clamavit autem Moses ad Dominum dicens quid faciam populo huic adhuc pauxillum et lapidabunt me 
<br><font size=2>5</font>&nbsp;&nbsp;ait Dominus ad Mosen antecede populum et sume tecum de senibus Israhel et virgam qua percussisti fluvium tolle in manu tua et vade 
<br><font size=2>6</font>&nbsp;&nbsp;en ego stabo coram te ibi super petram Horeb percutiesque petram et exibit ex ea aqua ut bibat populus fecit Moses ita coram senibus Israhel 
<br><font size=2>7</font>&nbsp;&nbsp;et vocavit nomen loci illius Temptatio propter iurgium filiorum Israhel et quia temptaverunt Dominum dicentes estne Dominus in nobis an non 
<br><font size=2>8</font>&nbsp;&nbsp;venit autem Amalech et pugnabat contra Israhel in Raphidim 
<br><font size=2>9</font>&nbsp;&nbsp;dixitque Moses ad Iosue elige viros et egressus pugna contra Amalech cras ego stabo in vertice collis habens virgam Dei in manu mea 
<br><font size=2>10</font>&nbsp;&nbsp;fecit Iosue ut locutus ei erat Moses et pugnavit contra Amalech Moses autem et Aaron et Hur ascenderunt super verticem collis 
<br><font size=2>11</font>&nbsp;&nbsp;cumque levaret Moses manus vincebat Israhel sin autem paululum remisisset superabat Amalech 
<br><font size=2>12</font>&nbsp;&nbsp;manus autem Mosi erant graves sumentes igitur lapidem posuerunt subter eum in quo sedit Aaron autem et Hur sustentabant manus eius ex utraque parte et factum est ut manus ipsius non lassarentur usque ad occasum solis 
<br><font size=2>13</font>&nbsp;&nbsp;fugavitque Iosue Amalech et populum eius in ore gladii 
<br><font size=2>14</font>&nbsp;&nbsp;dixit autem Dominus ad Mosen scribe hoc ob monumentum in libro et trade auribus Iosue delebo enim memoriam Amalech sub caelo 
<br><font size=2>15</font>&nbsp;&nbsp;aedificavitque Moses altare et vocavit nomen eius Dominus exaltatio mea dicens 
<br><font size=2>16</font>&nbsp;&nbsp;quia manus solii Domini et bellum Dei erit contra Amalech a generatione in generationem 
</p>

<p><a name="18"></A><b>CAPUT 18</b>
</p>

<p><font size=2>1</font>&nbsp;&nbsp;cumque audisset Iethro sacerdos Madian cognatus Mosi omnia quae fecerat Deus Mosi et Israhel populo suo eo quod eduxisset Dominus Israhel de Aegypto 
<br><font size=2>2</font>&nbsp;&nbsp;tulit Sefforam uxorem Mosi quam remiserat 
<br><font size=2>3</font>&nbsp;&nbsp;et duos filios eius quorum unus vocabatur Gersan dicente patre advena fui in terra aliena 
<br><font size=2>4</font>&nbsp;&nbsp;alter vero Eliezer Deus enim ait patris mei adiutor meus et eruit me de gladio Pharaonis 
<br><font size=2>5</font>&nbsp;&nbsp;venit ergo Iethro cognatus Mosi et filii eius et uxor ad Mosen in desertum ubi erat castrametatus iuxta montem Dei 
<br><font size=2>6</font>&nbsp;&nbsp;et mandavit Mosi dicens ego cognatus tuus Iethro venio ad te et uxor tua et duo filii tui cum ea 
<br><font size=2>7</font>&nbsp;&nbsp;qui egressus in occursum cognati sui adoravit et osculatus est eum salutaveruntque se mutuo verbis pacificis cumque intrasset tabernaculum 
<br><font size=2>8</font>&nbsp;&nbsp;narravit Moses cognato suo cuncta quae fecerat Deus Pharaoni et Aegyptiis propter Israhel universum laborem qui accidisset eis in itinere quo liberarat eos Dominus 
<br><font size=2>9</font>&nbsp;&nbsp;laetatusque est Iethro super omnibus bonis quae fecerat Dominus Israheli eo quod eruisset eum de manu Aegyptiorum 
<br><font size=2>10</font>&nbsp;&nbsp;et ait benedictus Dominus qui liberavit vos de manu Aegyptiorum et de manu Pharaonis qui eruit populum suum de manu Aegypti 
<br><font size=2>11</font>&nbsp;&nbsp;nunc cognovi quia magnus Dominus super omnes deos eo quod superbe egerint contra illos 
<br><font size=2>12</font>&nbsp;&nbsp;obtulit ergo Iethro cognatus Mosi holocausta et hostias Deo veneruntque Aaron et omnes senes Israhel ut comederent panem cum eo coram Domino 
<br><font size=2>13</font>&nbsp;&nbsp;altero autem die sedit Moses ut iudicaret populum qui adsistebat Mosi de mane usque ad vesperam 
<br><font size=2>14</font>&nbsp;&nbsp;quod cum vidisset cognatus eius omnia scilicet quae agebat in populo ait quid est hoc quod facis in plebe cur solus sedes et omnis populus praestolatur de mane usque ad vesperam 
<br><font size=2>15</font>&nbsp;&nbsp;cui respondit Moses venit ad me populus quaerens sententiam Dei 
<br><font size=2>16</font>&nbsp;&nbsp;cumque acciderit eis aliqua disceptatio veniunt ad me ut iudicem inter eos et ostendam praecepta Dei et leges eius 
<br><font size=2>17</font>&nbsp;&nbsp;at ille non bonam inquit rem facis 
<br><font size=2>18</font>&nbsp;&nbsp;stulto labore consumeris et tu et populus iste qui tecum est ultra vires tuas est negotium solus illud non poteris sustinere 
<br><font size=2>19</font>&nbsp;&nbsp;sed audi verba mea atque consilia et erit Deus tecum esto tu populo in his quae ad Deum pertinent ut referas quae dicuntur ad eum 
<br><font size=2>20</font>&nbsp;&nbsp;ostendasque populo caerimonias et ritum colendi viamque per quam ingredi debeant et opus quod facere 
<br><font size=2>21</font>&nbsp;&nbsp;provide autem de omni plebe viros potentes et timentes Deum in quibus sit veritas et qui oderint avaritiam et constitue ex eis tribunos et centuriones et quinquagenarios et decanos 
<br><font size=2>22</font>&nbsp;&nbsp;qui iudicent populum omni tempore quicquid autem maius fuerit referant ad te et ipsi minora tantummodo iudicent leviusque tibi sit partito in alios onere 
<br><font size=2>23</font>&nbsp;&nbsp;si hoc feceris implebis imperium Dei et praecepta eius poteris sustentare et omnis hic populus revertetur cum pace ad loca sua 
<br><font size=2>24</font>&nbsp;&nbsp;quibus auditis Moses fecit omnia quae ille suggesserat 
<br><font size=2>25</font>&nbsp;&nbsp;et electis viris strenuis de cuncto Israhel constituit eos principes populi tribunos et centuriones et quinquagenarios et decanos 
<br><font size=2>26</font>&nbsp;&nbsp;qui iudicabant plebem omni tempore quicquid autem gravius erat referebant ad eum faciliora tantummodo iudicantes 
<br><font size=2>27</font>&nbsp;&nbsp;dimisitque cognatum qui reversus abiit in terram suam 
</p>

<p><a name="19"></A><b>CAPUT 19</b>
</p>

<p><font size=2>1</font>&nbsp;&nbsp;mense tertio egressionis Israhel de terra Aegypti in die hac venerunt in solitudinem Sinai 
<br><font size=2>2</font>&nbsp;&nbsp;nam profecti de Raphidim et pervenientes usque in desertum Sinai castrametati sunt in eodem loco ibique Israhel fixit tentoria e regione montis 
<br><font size=2>3</font>&nbsp;&nbsp;Moses autem ascendit ad Deum vocavitque eum Dominus de monte et ait haec dices domui Iacob et adnuntiabis filiis Israhel 
<br><font size=2>4</font>&nbsp;&nbsp;vos ipsi vidistis quae fecerim Aegyptiis quomodo portaverim vos super alas aquilarum et adsumpserim mihi 
<br><font size=2>5</font>&nbsp;&nbsp;si ergo audieritis vocem meam et custodieritis pactum meum eritis mihi in peculium de cunctis populis mea est enim omnis terra 
<br><font size=2>6</font>&nbsp;&nbsp;et vos eritis mihi regnum sacerdotale et gens sancta haec sunt verba quae loqueris ad filios Israhel 
<br><font size=2>7</font>&nbsp;&nbsp;venit Moses et convocatis maioribus natu populi exposuit omnes sermones quos mandaverat Dominus 
<br><font size=2>8</font>&nbsp;&nbsp;responditque universus populus simul cuncta quae locutus est Dominus faciemus cumque rettulisset Moses verba populi ad Dominum 
<br><font size=2>9</font>&nbsp;&nbsp;ait ei Dominus iam nunc veniam ad te in caligine nubis ut audiat me populus loquentem ad te et credat tibi in perpetuum nuntiavit ergo Moses verba populi ad Dominum 
<br><font size=2>10</font>&nbsp;&nbsp;qui dixit ei vade ad populum et sanctifica illos hodie et cras laventque vestimenta sua 
<br><font size=2>11</font>&nbsp;&nbsp;et sint parati in diem tertium die enim tertio descendet Dominus coram omni plebe super montem Sinai 
<br><font size=2>12</font>&nbsp;&nbsp;constituesque terminos populo per circuitum et dices cavete ne ascendatis in montem nec tangatis fines illius omnis qui tetigerit montem morte morietur 
<br><font size=2>13</font>&nbsp;&nbsp;manus non tanget eum sed lapidibus opprimetur aut confodietur iaculis sive iumentum fuerit sive homo non vivet cum coeperit clangere bucina tunc ascendant in montem 
<br><font size=2>14</font>&nbsp;&nbsp;descenditque Moses de monte ad populum et sanctificavit eum cumque lavissent vestimenta sua 
<br><font size=2>15</font>&nbsp;&nbsp;ait ad eos estote parati in diem tertium ne adpropinquetis uxoribus vestris 
<br><font size=2>16</font>&nbsp;&nbsp;iam advenerat tertius dies et mane inclaruerat et ecce coeperunt audiri tonitrua ac micare fulgura et nubes densissima operire montem clangorque bucinae vehementius perstrepebat timuit populus qui erat in castris 
<br><font size=2>17</font>&nbsp;&nbsp;cumque eduxisset eos Moses in occursum Dei de loco castrorum steterunt ad radices montis 
<br><font size=2>18</font>&nbsp;&nbsp;totus autem mons Sinai fumabat eo quod descendisset Dominus super eum in igne et ascenderet fumus ex eo quasi de fornace eratque mons omnis terribilis 
<br><font size=2>19</font>&nbsp;&nbsp;et sonitus bucinae paulatim crescebat in maius et prolixius tendebatur Moses loquebatur et Dominus respondebat ei 
<br><font size=2>20</font>&nbsp;&nbsp;descenditque Dominus super montem Sinai in ipso montis vertice et vocavit Mosen in cacumen eius quo cum ascendisset 
<br><font size=2>21</font>&nbsp;&nbsp;dixit ad eum descende et contestare populum ne forte velint transcendere terminos ad videndum Dominum et pereat ex eis plurima multitudo 
<br><font size=2>22</font>&nbsp;&nbsp;sacerdotes quoque qui accedunt ad Dominum sanctificentur ne percutiat eos 
<br><font size=2>23</font>&nbsp;&nbsp;dixitque Moses ad Dominum non poterit vulgus ascendere in montem Sinai tu enim testificatus es et iussisti dicens pone terminos circa montem et sanctifica illum 
<br><font size=2>24</font>&nbsp;&nbsp;cui ait Dominus vade descende ascendesque tu et Aaron tecum sacerdotes autem et populus ne transeant terminos nec ascendant ad Dominum ne forte interficiat illos 
<br><font size=2>25</font>&nbsp;&nbsp;descendit Moses ad populum et omnia narravit eis 
</p>

<p><a name="20"></A><b>CAPUT 20</b>
</p>

<p><font size=2>1</font>&nbsp;&nbsp;locutus quoque est Dominus cunctos sermones hos 
<br><font size=2>2</font>&nbsp;&nbsp;ego sum Dominus Deus tuus qui eduxi te de terra Aegypti de domo servitutis 
<br><font size=2>3</font>&nbsp;&nbsp;non habebis deos alienos coram me 
<br><font size=2>4</font>&nbsp;&nbsp;non facies tibi sculptile neque omnem similitudinem quae est in caelo desuper et quae in terra deorsum nec eorum quae sunt in aquis sub terra 
<br><font size=2>5</font>&nbsp;&nbsp;non adorabis ea neque coles ego sum Dominus Deus tuus fortis zelotes visitans iniquitatem patrum in filiis in tertiam et quartam generationem eorum qui oderunt me 
<br><font size=2>6</font>&nbsp;&nbsp;et faciens misericordiam in milia his qui diligunt me et custodiunt praecepta mea 
<br><font size=2>7</font>&nbsp;&nbsp;non adsumes nomen Domini Dei tui in vanum nec enim habebit insontem Dominus eum qui adsumpserit nomen Domini Dei sui frustra 
<br><font size=2>8</font>&nbsp;&nbsp;memento ut diem sabbati sanctifices 
<br><font size=2>9</font>&nbsp;&nbsp;sex diebus operaberis et facies omnia opera tua 
<br><font size=2>10</font>&nbsp;&nbsp;septimo autem die sabbati Domini Dei tui non facies omne opus tu et filius tuus et filia tua servus tuus et ancilla tua iumentum tuum et advena qui est intra portas tuas 
<br><font size=2>11</font>&nbsp;&nbsp;sex enim diebus fecit Dominus caelum et terram et mare et omnia quae in eis sunt et requievit in die septimo idcirco benedixit Dominus diei sabbati et sanctificavit eum 
<br><font size=2>12</font>&nbsp;&nbsp;honora patrem tuum et matrem tuam ut sis longevus super terram quam Dominus Deus tuus dabit tibi 
<br><font size=2>13</font>&nbsp;&nbsp;non occides 
<br><font size=2>14</font>&nbsp;&nbsp;non moechaberis 
<br><font size=2>15</font>&nbsp;&nbsp;non furtum facies 
<br><font size=2>16</font>&nbsp;&nbsp;non loqueris contra proximum tuum falsum testimonium 
<br><font size=2>17</font>&nbsp;&nbsp;non concupisces domum proximi tui nec desiderabis uxorem eius non servum non ancillam non bovem non asinum nec omnia quae illius sunt 
<br><font size=2>18</font>&nbsp;&nbsp;cunctus autem populus videbat voces et lampadas et sonitum bucinae montemque fumantem et perterriti ac pavore concussi steterunt procul 
<br><font size=2>19</font>&nbsp;&nbsp;dicentes Mosi loquere tu nobis et audiemus non loquatur nobis Dominus ne forte moriamur 
<br><font size=2>20</font>&nbsp;&nbsp;et ait Moses ad populum nolite timere ut enim probaret vos venit Deus et ut terror illius esset in vobis et non peccaretis 
<br><font size=2>21</font>&nbsp;&nbsp;stetitque populus de longe Moses autem accessit ad caliginem in qua erat Deus 
<br><font size=2>22</font>&nbsp;&nbsp;dixit praeterea Dominus ad Mosen haec dices filiis Israhel vos vidistis quod de caelo locutus sum vobis 
<br><font size=2>23</font>&nbsp;&nbsp;non facietis mecum deos argenteos nec deos aureos facietis vobis 
<br><font size=2>24</font>&nbsp;&nbsp;altare de terra facietis mihi et offeretis super eo holocausta et pacifica vestra oves vestras et boves in omni loco in quo memoria fuerit nominis mei veniam ad te et benedicam tibi 
<br><font size=2>25</font>&nbsp;&nbsp;quod si altare lapideum feceris mihi non aedificabis illud de sectis lapidibus si enim levaveris cultrum tuum super eo polluetur 
<br><font size=2>26</font>&nbsp;&nbsp;non ascendes per gradus ad altare meum ne reveletur turpitudo tua 
</p>

<p><a name="21"></A><b>CAPUT 21</b>
</p>

<p><font size=2>1</font>&nbsp;&nbsp;haec sunt iudicia quae propones eis 
<br><font size=2>2</font>&nbsp;&nbsp;si emeris servum hebraeum sex annis serviet tibi in septimo egredietur liber gratis 
<br><font size=2>3</font>&nbsp;&nbsp;cum quali veste intraverit cum tali exeat si habens uxorem et uxor egredietur simul 
<br><font size=2>4</font>&nbsp;&nbsp;sin autem dominus dederit illi uxorem et peperit filios et filias mulier et liberi eius erunt domini sui ipse vero exibit cum vestitu suo 
<br><font size=2>5</font>&nbsp;&nbsp;quod si dixerit servus diligo dominum meum et uxorem ac liberos non egrediar liber 
<br><font size=2>6</font>&nbsp;&nbsp;offeret eum dominus diis et adplicabitur ad ostium et postes perforabitque aurem eius subula et erit ei servus in saeculum 
<br><font size=2>7</font>&nbsp;&nbsp;si quis vendiderit filiam suam in famulam non egredietur sicut ancillae exire consuerunt 
<br><font size=2>8</font>&nbsp;&nbsp;si displicuerit oculis domini sui cui tradita fuerit dimittet eam populo autem alieno vendendi non habet potestatem si spreverit eam 
<br><font size=2>9</font>&nbsp;&nbsp;sin autem filio suo desponderit eam iuxta morem filiarum faciet illi 
<br><font size=2>10</font>&nbsp;&nbsp;quod si alteram ei acceperit providebit puellae nuptias et vestimenta et pretium pudicitiae non negabit 
<br><font size=2>11</font>&nbsp;&nbsp;si tria ista non fecerit egredietur gratis absque pecunia 
<br><font size=2>12</font>&nbsp;&nbsp;qui percusserit hominem volens occidere morte moriatur 
<br><font size=2>13</font>&nbsp;&nbsp;qui autem non est insidiatus sed Deus illum tradidit in manu eius constituam tibi locum quo fugere debeat 
<br><font size=2>14</font>&nbsp;&nbsp;si quis de industria occiderit proximum suum et per insidias ab altari meo evelles eum ut moriatur 
<br><font size=2>15</font>&nbsp;&nbsp;qui percusserit patrem suum et matrem morte moriatur 
<br><font size=2>16</font>&nbsp;&nbsp;qui furatus fuerit hominem et vendiderit eum convictus noxae morte moriatur 
<br><font size=2>17</font>&nbsp;&nbsp;qui maledixerit patri suo et matri morte moriatur 
<br><font size=2>18</font>&nbsp;&nbsp;si rixati fuerint viri et percusserit alter proximum suum lapide vel pugno et ille mortuus non fuerit sed iacuerit in lectulo 
<br><font size=2>19</font>&nbsp;&nbsp;si surrexerit et ambulaverit foris super baculum suum innocens erit qui percussit ita tamen ut operas eius et inpensas in medicos restituat 
<br><font size=2>20</font>&nbsp;&nbsp;qui percusserit servum suum vel ancillam virga et mortui fuerint in manibus eius criminis reus erit 
<br><font size=2>21</font>&nbsp;&nbsp;sin autem uno die supervixerit vel duobus non subiacebit poenae quia pecunia illius est 
<br><font size=2>22</font>&nbsp;&nbsp;si rixati fuerint viri et percusserit quis mulierem praegnantem et abortivum quidem fecerit sed ipsa vixerit subiacebit damno quantum expetierit maritus mulieris et arbitri iudicarint 
<br><font size=2>23</font>&nbsp;&nbsp;sin autem mors eius fuerit subsecuta reddet animam pro anima 
<br><font size=2>24</font>&nbsp;&nbsp;oculum pro oculo dentem pro dente manum pro manu pedem pro pede 
<br><font size=2>25</font>&nbsp;&nbsp;adustionem pro adustione vulnus pro vulnere livorem pro livore 
<br><font size=2>26</font>&nbsp;&nbsp;si percusserit quispiam oculum servi sui aut ancillae et luscos eos fecerit dimittet liberos pro oculo quem eruit 
<br><font size=2>27</font>&nbsp;&nbsp;dentem quoque si excusserit servo vel ancillae suae similiter dimittet eos liberos 
<br><font size=2>28</font>&nbsp;&nbsp;si bos cornu petierit virum aut mulierem et mortui fuerint lapidibus obruetur et non comedentur carnes eius dominusque bovis innocens erit 
<br><font size=2>29</font>&nbsp;&nbsp;quod si bos cornipeta fuerit ab heri et nudius tertius et contestati sunt dominum eius nec reclusit eum occideritque virum aut mulierem et bos lapidibus obruetur et dominum illius occident 
<br><font size=2>30</font>&nbsp;&nbsp;quod si pretium ei fuerit inpositum dabit pro anima sua quicquid fuerit postulatus 
<br><font size=2>31</font>&nbsp;&nbsp;filium quoque et filiam si cornu percusserit simili sententiae subiacebit 
<br><font size=2>32</font>&nbsp;&nbsp;si servum ancillamque invaserit triginta siclos argenti dabit domino bos vero lapidibus opprimetur 
<br><font size=2>33</font>&nbsp;&nbsp;si quis aperuerit cisternam et foderit et non operuerit eam cecideritque bos vel asinus in eam 
<br><font size=2>34</font>&nbsp;&nbsp;dominus cisternae reddet pretium iumentorum quod autem mortuum est ipsius erit 
<br><font size=2>35</font>&nbsp;&nbsp;si bos alienus bovem alterius vulnerarit et ille mortuus fuerit vendent bovem vivum et divident pretium cadaver autem mortui inter se dispertient 
<br><font size=2>36</font>&nbsp;&nbsp;sin autem sciebat quod bos cornipeta esset ab heri et nudius tertius et non custodivit eum dominus suus reddet bovem pro bove et cadaver integrum accipiet 
</p>

<p><a name="22"></A><b>CAPUT 22</b>
</p>

<p><font size=2>1</font>&nbsp;&nbsp;si quis furatus fuerit bovem aut ovem et occiderit vel vendiderit quinque boves pro uno bove restituet et quattuor oves pro una ove 
<br><font size=2>2</font>&nbsp;&nbsp;si effringens fur domum sive suffodiens fuerit inventus et accepto vulnere mortuus fuerit percussor non erit reus sanguinis 
<br><font size=2>3</font>&nbsp;&nbsp;quod si orto sole hoc fecerit homicidium perpetravit et ipse morietur si non habuerit quod pro furto reddat venundabitur 
<br><font size=2>4</font>&nbsp;&nbsp;si inventum fuerit apud eum quod furatus est vivens sive bos sive asinus sive ovis duplum restituet 
<br><font size=2>5</font>&nbsp;&nbsp;si laeserit quispiam agrum vel vineam et dimiserit iumentum suum ut depascatur aliena quicquid optimum habuerit in agro suo vel in vinea pro damni aestimatione restituet 
<br><font size=2>6</font>&nbsp;&nbsp;si egressus ignis invenerit spinas et conprehenderit acervos frugum sive stantes segetes in agris reddet damnum qui ignem succenderit 
<br><font size=2>7</font>&nbsp;&nbsp;si quis commendaverit amico pecuniam aut vas in custodiam et ab eo qui susceperat furto ablata fuerint si invenitur fur duplum reddet 
<br><font size=2>8</font>&nbsp;&nbsp;si latet dominus domus adplicabitur ad deos et iurabit quod non extenderit manum in rem proximi sui 
<br><font size=2>9</font>&nbsp;&nbsp;ad perpetrandam fraudem tam in bove quam in asino et ove ac vestimento et quicquid damnum inferre potest ad deos utriusque causa perveniet et si illi iudicaverint duplum restituet proximo suo 
<br><font size=2>10</font>&nbsp;&nbsp;si quis commendaverit proximo suo asinum bovem ovem et omne iumentum ad custodiam et mortuum fuerit aut debilitatum vel captum ab hostibus nullusque hoc viderit 
<br><font size=2>11</font>&nbsp;&nbsp;iusiurandum erit in medio quod non extenderit manum ad rem proximi sui suscipietque dominus iuramentum et ille reddere non cogetur 
<br><font size=2>12</font>&nbsp;&nbsp;quod si furto ablatum fuerit restituet damnum domino 
<br><font size=2>13</font>&nbsp;&nbsp;si comestum a bestia deferet ad eum quod occisum est et non restituet 
<br><font size=2>14</font>&nbsp;&nbsp;qui a proximo suo quicquam horum mutuo postularit et debilitatum aut mortuum fuerit domino non praesente reddere conpelletur 
<br><font size=2>15</font>&nbsp;&nbsp;quod si inpraesentiarum fuit dominus non restituet maxime si conductum venerat pro mercede operis sui 
<br><font size=2>16</font>&nbsp;&nbsp;si seduxerit quis virginem necdum desponsatam et dormierit cum ea dotabit eam et habebit uxorem 
<br><font size=2>17</font>&nbsp;&nbsp;si pater virginis dare noluerit reddet pecuniam iuxta modum dotis quam virgines accipere consuerunt 
<br><font size=2>18</font>&nbsp;&nbsp;maleficos non patieris vivere 
<br><font size=2>19</font>&nbsp;&nbsp;qui coierit cum iumento morte moriatur 
<br><font size=2>20</font>&nbsp;&nbsp;qui immolat diis occidetur praeter Domino soli 
<br><font size=2>21</font>&nbsp;&nbsp;advenam non contristabis neque adfliges eum advenae enim et ipsi fuistis in terra Aegypti 
<br><font size=2>22</font>&nbsp;&nbsp;viduae et pupillo non nocebitis 
<br><font size=2>23</font>&nbsp;&nbsp;si laeseritis eos vociferabuntur ad me et ego audiam clamorem eorum 
<br><font size=2>24</font>&nbsp;&nbsp;et indignabitur furor meus percutiamque vos gladio et erunt uxores vestrae viduae et filii vestri pupilli 
<br><font size=2>25</font>&nbsp;&nbsp;si pecuniam mutuam dederis populo meo pauperi qui habitat tecum non urgues eum quasi exactor nec usuris opprimes 
<br><font size=2>26</font>&nbsp;&nbsp;si pignus a proximo tuo acceperis vestimentum ante solis occasum redde ei 
<br><font size=2>27</font>&nbsp;&nbsp;ipsum enim est solum quo operitur indumentum carnis eius nec habet aliud in quo dormiat si clamaverit ad me exaudiam eum quia misericors sum 
<br><font size=2>28</font>&nbsp;&nbsp;diis non detrahes et principi populi tui non maledices 
<br><font size=2>29</font>&nbsp;&nbsp;decimas tuas et primitias non tardabis offerre primogenitum filiorum tuorum dabis mihi 
<br><font size=2>30</font>&nbsp;&nbsp;de bubus quoque et ovibus similiter facies septem diebus sit cum matre sua die octavo reddes illum mihi 
<br><font size=2>31</font>&nbsp;&nbsp;viri sancti eritis mihi carnem quae a bestiis fuerit praegustata non comedetis sed proicietis canibus 
</p>

<p><a name="23"></A><b>CAPUT 23</b>
</p>

<p><font size=2>1</font>&nbsp;&nbsp;non suscipies vocem mendacii nec iunges manum tuam ut pro impio dicas falsum testimonium 
<br><font size=2>2</font>&nbsp;&nbsp;non sequeris turbam ad faciendum malum nec in iudicio plurimorum adquiesces sententiae ut a vero devies 
<br><font size=2>3</font>&nbsp;&nbsp;pauperis quoque non misereberis in negotio 
<br><font size=2>4</font>&nbsp;&nbsp;si occurreris bovi inimici tui aut asino erranti reduc ad eum 
<br><font size=2>5</font>&nbsp;&nbsp;si videris asinum odientis te iacere sub onere non pertransibis sed sublevabis cum eo 
<br><font size=2>6</font>&nbsp;&nbsp;non declinabis in iudicio pauperis 
<br><font size=2>7</font>&nbsp;&nbsp;mendacium fugies insontem et iustum non occides quia aversor impium 
<br><font size=2>8</font>&nbsp;&nbsp;nec accipias munera quae excaecant etiam prudentes et subvertunt verba iustorum 
<br><font size=2>9</font>&nbsp;&nbsp;peregrino molestus non eris scitis enim advenarum animas quia et ipsi peregrini fuistis in terra Aegypti 
<br><font size=2>10</font>&nbsp;&nbsp;sex annis seminabis terram tuam et congregabis fruges eius 
<br><font size=2>11</font>&nbsp;&nbsp;anno autem septimo dimittes eam et requiescere facies ut comedant pauperes populi tui et quicquid reliqui fuerit edant bestiae agri ita facies in vinea et in oliveto tuo 
<br><font size=2>12</font>&nbsp;&nbsp;sex diebus operaberis septima die cessabis ut requiescat bos et asinus tuus et refrigeretur filius ancillae tuae et advena 
<br><font size=2>13</font>&nbsp;&nbsp;omnia quae dixi vobis custodite et per nomen externorum deorum non iurabitis neque audietur ex ore vestro 
<br><font size=2>14</font>&nbsp;&nbsp;tribus vicibus per singulos annos mihi festa celebrabitis 
<br><font size=2>15</font>&nbsp;&nbsp;sollemnitatem azymorum custodies septem diebus comedes azyma sicut praecepi tibi tempore mensis novorum quando egressus es de Aegypto non apparebis in conspectu meo vacuus 
<br><font size=2>16</font>&nbsp;&nbsp;et sollemnitatem messis primitivorum operis tui quaecumque serueris in agro sollemnitatem quoque in exitu anni quando congregaveris omnes fruges tuas de agro 
<br><font size=2>17</font>&nbsp;&nbsp;ter in anno apparebit omne masculinum tuum coram Domino Deo 
<br><font size=2>18</font>&nbsp;&nbsp;non immolabis super fermento sanguinem victimae meae nec remanebit adeps sollemnitatis meae usque mane 
<br><font size=2>19</font>&nbsp;&nbsp;primitias frugum terrae tuae deferes in domum Domini Dei tui nec coques hedum in lacte matris suae 
<br><font size=2>20</font>&nbsp;&nbsp;ecce ego mittam angelum meum qui praecedat te et custodiat in via et introducat ad locum quem paravi 
<br><font size=2>21</font>&nbsp;&nbsp;observa eum et audi vocem eius nec contemnendum putes quia non dimittet cum peccaveritis et est nomen meum in illo 
<br><font size=2>22</font>&nbsp;&nbsp;quod si audieris vocem eius et feceris omnia quae loquor inimicus ero inimicis tuis et adfligam adfligentes te 
<br><font size=2>23</font>&nbsp;&nbsp;praecedetque te angelus meus et introducet te ad Amorreum et Hettheum et Ferezeum Chananeumque et Eveum et Iebuseum quos ego contribo 
<br><font size=2>24</font>&nbsp;&nbsp;non adorabis deos eorum nec coles eos non facies opera eorum sed destrues eos et confringes statuas eorum 
<br><font size=2>25</font>&nbsp;&nbsp;servietisque Domino Deo vestro ut benedicam panibus tuis et aquis et auferam infirmitatem de medio tui 
<br><font size=2>26</font>&nbsp;&nbsp;non erit infecunda nec sterilis in terra tua numerum dierum tuorum implebo 
<br><font size=2>27</font>&nbsp;&nbsp;terrorem meum mittam in praecursum tuum et occidam omnem populum ad quem ingredieris cunctorumque inimicorum tuorum coram te terga vertam 
<br><font size=2>28</font>&nbsp;&nbsp;emittens crabrones prius qui fugabunt Eveum et Chananeum et Hettheum antequam introeas 
<br><font size=2>29</font>&nbsp;&nbsp;non eiciam eos a facie tua anno uno ne terra in solitudinem redigatur et crescant contra te bestiae 
<br><font size=2>30</font>&nbsp;&nbsp;paulatim expellam eos de conspectu tuo donec augearis et possideas terram 
<br><font size=2>31</font>&nbsp;&nbsp;ponam autem terminos tuos a mari Rubro usque ad mare Palestinorum et a deserto usque ad Fluvium tradam manibus vestris habitatores terrae et eiciam eos de conspectu vestro 
<br><font size=2>32</font>&nbsp;&nbsp;non inibis cum eis foedus nec cum diis eorum 
<br><font size=2>33</font>&nbsp;&nbsp;non habitent in terra tua ne forte peccare te faciant in me si servieris diis eorum quod tibi certo erit in scandalum 
</p>

<p><a name="24"></A><b>CAPUT 24</b>
</p>

<p><font size=2>1</font>&nbsp;&nbsp;Mosi quoque dixit ascende ad Dominum tu et Aaron Nadab et Abiu et septuaginta senes ex Israhel et adorabitis procul 
<br><font size=2>2</font>&nbsp;&nbsp;solusque Moses ascendet ad Dominum et illi non adpropinquabunt nec populus ascendet cum eo 
<br><font size=2>3</font>&nbsp;&nbsp;venit ergo Moses et narravit plebi omnia verba Domini atque iudicia responditque cunctus populus una voce omnia verba Domini quae locutus est faciemus 
<br><font size=2>4</font>&nbsp;&nbsp;scripsit autem Moses universos sermones Domini et mane consurgens aedificavit altare ad radices montis et duodecim titulos per duodecim tribus Israhel 
<br><font size=2>5</font>&nbsp;&nbsp;misitque iuvenes de filiis Israhel et obtulerunt holocausta immolaveruntque victimas pacificas Domino vitulos 
<br><font size=2>6</font>&nbsp;&nbsp;tulit itaque Moses dimidiam partem sanguinis et misit in crateras partem autem residuam fudit super altare 
<br><font size=2>7</font>&nbsp;&nbsp;adsumensque volumen foederis legit audiente populo qui dixerunt omnia quae locutus est Dominus faciemus et erimus oboedientes 
<br><font size=2>8</font>&nbsp;&nbsp;ille vero sumptum sanguinem respersit in populum et ait hic est sanguis foederis quod pepigit Dominus vobiscum super cunctis sermonibus his 
<br><font size=2>9</font>&nbsp;&nbsp;ascenderuntque Moses et Aaron Nadab et Abiu et septuaginta de senioribus Israhel 
<br><font size=2>10</font>&nbsp;&nbsp;et viderunt Deum Israhel sub pedibus eius quasi opus lapidis sapphirini et quasi caelum cum serenum est 
<br><font size=2>11</font>&nbsp;&nbsp;nec super eos qui procul recesserant de filiis Israhel misit manum suam videruntque Deum et comederunt ac biberunt 
<br><font size=2>12</font>&nbsp;&nbsp;dixit autem Dominus ad Mosen ascende ad me in montem et esto ibi daboque tibi tabulas lapideas et legem ac mandata quae scripsi ut doceas eos 
<br><font size=2>13</font>&nbsp;&nbsp;surrexerunt Moses et Iosue minister eius ascendensque Moses in montem Dei 
<br><font size=2>14</font>&nbsp;&nbsp;senioribus ait expectate hic donec revertamur ad vos habetis Aaron et Hur vobiscum si quid natum fuerit quaestionis referetis ad eos 
<br><font size=2>15</font>&nbsp;&nbsp;cumque ascendisset Moses operuit nubes montem 
<br><font size=2>16</font>&nbsp;&nbsp;et habitavit gloria Domini super Sinai tegens illum nube sex diebus septimo autem die vocavit eum de medio caliginis 
<br><font size=2>17</font>&nbsp;&nbsp;erat autem species gloriae Domini quasi ignis ardens super verticem montis in conspectu filiorum Israhel 
<br><font size=2>18</font>&nbsp;&nbsp;ingressusque Moses medium nebulae ascendit in montem et fuit ibi quadraginta diebus et quadraginta noctibus 
</p>

<p><a name="25"></A><b>CAPUT 25</b>
</p>

<p><font size=2>1</font>&nbsp;&nbsp;locutusque est Dominus ad Mosen dicens 
<br><font size=2>2</font>&nbsp;&nbsp;loquere filiis Israhel ut tollant mihi primitias ab omni homine qui offert ultroneus accipietis eas 
<br><font size=2>3</font>&nbsp;&nbsp;haec sunt autem quae accipere debetis aurum et argentum et aes 
<br><font size=2>4</font>&nbsp;&nbsp;hyacinthum et purpuram coccumque bis tinctum et byssum pilos caprarum 
<br><font size=2>5</font>&nbsp;&nbsp;et pelles arietum rubricatas pelles ianthinas et ligna setthim 
<br><font size=2>6</font>&nbsp;&nbsp;oleum ad luminaria concinnanda aromata in unguentum et thymiama boni odoris 
<br><font size=2>7</font>&nbsp;&nbsp;lapides onychinos et gemmas ad ornandum ephod ac rationale 
<br><font size=2>8</font>&nbsp;&nbsp;facientque mihi sanctuarium et habitabo in medio eorum 
<br><font size=2>9</font>&nbsp;&nbsp;iuxta omnem similitudinem tabernaculi quod ostendam tibi et omnium vasorum in cultum eius sicque facietis illud 
<br><font size=2>10</font>&nbsp;&nbsp;arcam de lignis setthim conpingite cuius longitudo habeat duos semis cubitos latitudo cubitum et dimidium altitudo cubitum similiter ac semissem 
<br><font size=2>11</font>&nbsp;&nbsp;et deaurabis eam auro mundissimo intus et foris faciesque supra coronam auream per circuitum 
<br><font size=2>12</font>&nbsp;&nbsp;et quattuor circulos aureos quos pones per quattuor arcae angulos duo circuli sint in latere uno et duo in altero 
<br><font size=2>13</font>&nbsp;&nbsp;facies quoque vectes de lignis setthim et operies eos auro 
<br><font size=2>14</font>&nbsp;&nbsp;inducesque per circulos qui sunt in arcae lateribus ut portetur in eis 
<br><font size=2>15</font>&nbsp;&nbsp;qui semper erunt in circulis nec umquam extrahentur ab eis 
<br><font size=2>16</font>&nbsp;&nbsp;ponesque in arcam testificationem quam dabo tibi 
<br><font size=2>17</font>&nbsp;&nbsp;facies et propitiatorium de auro mundissimo duos cubitos et dimidium tenebit longitudo eius cubitum ac semissem latitudo 
<br><font size=2>18</font>&nbsp;&nbsp;duos quoque cherubin aureos et productiles facies ex utraque parte oraculi 
<br><font size=2>19</font>&nbsp;&nbsp;cherub unus sit in latere uno et alter in altero 
<br><font size=2>20</font>&nbsp;&nbsp;utrumque latus propitiatorii tegant expandentes alas et operientes oraculum respiciantque se mutuo versis vultibus in propitiatorium quo operienda est arca 
<br><font size=2>21</font>&nbsp;&nbsp;in qua pones testimonium quod dabo tibi 
<br><font size=2>22</font>&nbsp;&nbsp;inde praecipiam et loquar ad te supra propitiatorio scilicet ac medio duorum cherubin qui erunt super arcam testimonii cuncta quae mandabo per te filiis Israhel 
<br><font size=2>23</font>&nbsp;&nbsp;facies et mensam de lignis setthim habentem duos cubitos longitudinis et in latitudine cubitum et in altitudine cubitum ac semissem 
<br><font size=2>24</font>&nbsp;&nbsp;et inaurabis eam auro purissimo faciesque illi labium aureum per circuitum 
<br><font size=2>25</font>&nbsp;&nbsp;et ipsi labio coronam interrasilem altam quattuor digitis et super illam alteram coronam aureolam 
<br><font size=2>26</font>&nbsp;&nbsp;quattuor quoque circulos aureos praeparabis et pones eos in quattuor angulis eiusdem mensae per singulos pedes 
<br><font size=2>27</font>&nbsp;&nbsp;subter coronam erunt circuli aurei ut mittantur vectes per eos et possit mensa portari 
<br><font size=2>28</font>&nbsp;&nbsp;ipsosque vectes facies de lignis setthim et circumdabis auro ad subvehendam mensam 
<br><font size=2>29</font>&nbsp;&nbsp;parabis et acetabula ac fialas turibula et cyatos in quibus offerenda sunt libamina ex auro purissimo 
<br><font size=2>30</font>&nbsp;&nbsp;et pones super mensam panes propositionis in conspectu meo semper 
<br><font size=2>31</font>&nbsp;&nbsp;facies et candelabrum ductile de auro mundissimo hastile eius et calamos scyphos et spherulas ac lilia ex ipso procedentia 
<br><font size=2>32</font>&nbsp;&nbsp;sex calami egredientur de lateribus tres ex uno latere et tres ex altero 
<br><font size=2>33</font>&nbsp;&nbsp;tres scyphi quasi in nucis modum per calamos singulos spherulaque simul et lilium et tres similiter scyphi instar nucis in calamo altero spherulaque et lilium hoc erit opus sex calamorum qui producendi sunt de hastili 
<br><font size=2>34</font>&nbsp;&nbsp;in ipso autem candelabro erunt quattuor scyphi in nucis modum spherulaeque per singulos et lilia 
<br><font size=2>35</font>&nbsp;&nbsp;spherula sub duobus calamis per tria loca qui simul sex fiunt procedentes de hastili uno 
<br><font size=2>36</font>&nbsp;&nbsp;et spherae igitur et calami ex ipso erunt universa ductilia de auro purissimo 
<br><font size=2>37</font>&nbsp;&nbsp;facies et lucernas septem et pones eas super candelabrum ut luceant ex adverso 
<br><font size=2>38</font>&nbsp;&nbsp;emunctoria quoque et ubi quae emuncta sunt extinguantur fient de auro purissimo 
<br><font size=2>39</font>&nbsp;&nbsp;omne pondus candelabri cum universis vasis suis habebit talentum auri mundissimi 
<br><font size=2>40</font>&nbsp;&nbsp;inspice et fac secundum exemplar quod tibi in monte monstratum est 
</p>

<p><a name="26"></A><b>CAPUT 26</b>
</p>

<p><font size=2>1</font>&nbsp;&nbsp;tabernaculum vero ita fiet decem cortinas de bysso retorta et hyacintho ac purpura coccoque bis tincto variatas opere plumario facies 
<br><font size=2>2</font>&nbsp;&nbsp;longitudo cortinae unius habebit viginti octo cubitos latitudo quattuor cubitorum erit unius mensurae fient universa tentoria 
<br><font size=2>3</font>&nbsp;&nbsp;quinque cortinae sibi iungentur mutuo et aliae quinque nexu simili coherebunt 
<br><font size=2>4</font>&nbsp;&nbsp;ansulas hyacinthinas in lateribus ac summitatibus facies cortinarum ut possint invicem copulari 
<br><font size=2>5</font>&nbsp;&nbsp;quinquagenas ansulas cortina habebit in utraque parte ita insertas ut ansa contra ansam veniat et altera alteri possit aptari 
<br><font size=2>6</font>&nbsp;&nbsp;facies et quinquaginta circulos aureos quibus cortinarum vela iungenda sunt ut unum tabernaculum fiat 
<br><font size=2>7</font>&nbsp;&nbsp;facies et saga cilicina undecim ad operiendum tectum tabernaculi 
<br><font size=2>8</font>&nbsp;&nbsp;longitudo sagi unius habebit triginta cubitos et latitudo quattuor aequa erit mensura sagorum omnium 
<br><font size=2>9</font>&nbsp;&nbsp;e quibus quinque iunges seorsum et sex sibi mutuo copulabis ita ut sextum sagum in fronte tecti duplices 
<br><font size=2>10</font>&nbsp;&nbsp;facies et quinquaginta ansas in ora sagi unius ut coniungi cum altero queat et quinquaginta ansas in ora sagi alterius ut cum altero copuletur 
<br><font size=2>11</font>&nbsp;&nbsp;quinquaginta fibulas aeneas quibus iungantur ansae et unum ex omnibus operimentum fiat 
<br><font size=2>12</font>&nbsp;&nbsp;quod autem superfuerit in sagis quae parantur tecto id est unum sagum quod amplius est ex medietate eius operies posteriora tabernaculi 
<br><font size=2>13</font>&nbsp;&nbsp;et cubitus ex una parte pendebit et alter ex altera qui plus est in sagorum longitudine utrumque latus tabernaculi protegens 
<br><font size=2>14</font>&nbsp;&nbsp;facies et operimentum aliud tecto de pellibus arietum rubricatis et super hoc rursum aliud operimentum de ianthinis pellibus 
<br><font size=2>15</font>&nbsp;&nbsp;facies et tabulas stantes tabernaculi de lignis setthim 
<br><font size=2>16</font>&nbsp;&nbsp;quae singulae denos cubitos in longitudine habeant et in latitudine singulos ac semissem 
<br><font size=2>17</font>&nbsp;&nbsp;in lateribus tabulae duae incastraturae fient quibus tabula alteri tabulae conectatur atque in hunc modum cunctae tabulae parabuntur 
<br><font size=2>18</font>&nbsp;&nbsp;quarum viginti erunt in latere meridiano quod vergit ad austrum 
<br><font size=2>19</font>&nbsp;&nbsp;quibus quadraginta bases argenteas fundes ut binae bases singulis tabulis per duos angulos subiciantur 
<br><font size=2>20</font>&nbsp;&nbsp;in latere quoque secundo tabernaculi quod vergit ad aquilonem viginti tabulae erunt 
<br><font size=2>21</font>&nbsp;&nbsp;quadraginta habentes bases argenteas binae bases singulis tabulis subponentur 
<br><font size=2>22</font>&nbsp;&nbsp;ad occidentalem vero plagam tabernaculi facies sex tabulas 
<br><font size=2>23</font>&nbsp;&nbsp;et rursum alias duas quae in angulis erigantur post tergum tabernaculi 
<br><font size=2>24</font>&nbsp;&nbsp;eruntque coniunctae a deorsum usque sursum et una omnes conpago retinebit duabus quoque tabulis quae in angulis ponendae sunt similis iunctura servabitur 
<br><font size=2>25</font>&nbsp;&nbsp;et erunt simul tabulae octo bases earum argenteae sedecim duabus basibus per unam tabulam supputatis 
<br><font size=2>26</font>&nbsp;&nbsp;facies et vectes de lignis setthim quinque ad continendas tabulas in uno latere tabernaculi 
<br><font size=2>27</font>&nbsp;&nbsp;et quinque alios in altero et eiusdem numeri ad occidentalem plagam 
<br><font size=2>28</font>&nbsp;&nbsp;qui mittentur per medias tabulas a summo usque ad summum 
<br><font size=2>29</font>&nbsp;&nbsp;ipsasque tabulas deaurabis et fundes eis anulos aureos per quos vectes tabulata contineant quos operies lamminis aureis 
<br><font size=2>30</font>&nbsp;&nbsp;et eriges tabernaculum iuxta exemplum quod tibi in monte monstratum est 
<br><font size=2>31</font>&nbsp;&nbsp;facies et velum de hyacintho et purpura coccoque bis tincto et bysso retorta opere plumario et pulchra varietate contextum 
<br><font size=2>32</font>&nbsp;&nbsp;quod adpendes ante quattuor columnas de lignis setthim quae ipsae quidem deauratae erunt et habebunt capita aurea sed bases argenteas 
<br><font size=2>33</font>&nbsp;&nbsp;inseretur autem velum per circulos intra quod pones arcam testimonii et quo sanctuarium et sanctuarii sanctuaria dividentur 
<br><font size=2>34</font>&nbsp;&nbsp;pones et propitiatorium super arcam testimonii in sancta sanctorum 
<br><font size=2>35</font>&nbsp;&nbsp;mensamque extra velum et contra mensam candelabrum in latere tabernaculi meridiano mensa enim stabit in parte aquilonis 
<br><font size=2>36</font>&nbsp;&nbsp;facies et tentorium in introitu tabernaculi de hyacintho et purpura coccoque bis tincto et bysso retorta opere plumarii 
<br><font size=2>37</font>&nbsp;&nbsp;et quinque columnas deaurabis lignorum setthim ante quas ducetur tentorium quarum erunt capita aurea et bases aeneae 
</p>

<p><a name="27"></A><b>CAPUT 27</b>
</p>

<p><font size=2>1</font>&nbsp;&nbsp;facies et altare de lignis setthim quod habebit quinque cubitos in longitudine et totidem in latitudine id est quadrum et tres cubitos in altitudine 
<br><font size=2>2</font>&nbsp;&nbsp;cornua autem per quattuor angulos ex ipso erunt et operies illud aere 
<br><font size=2>3</font>&nbsp;&nbsp;faciesque in usus eius lebetas ad suscipiendos cineres et forcipes atque fuscinulas et ignium receptacula omnia vasa ex aere fabricabis 
<br><font size=2>4</font>&nbsp;&nbsp;craticulamque in modum retis aeneam per cuius quattuor angulos erunt quattuor anuli aenei 
<br><font size=2>5</font>&nbsp;&nbsp;quos pones subter arulam altaris eritque craticula usque ad altaris medium 
<br><font size=2>6</font>&nbsp;&nbsp;facies et vectes altaris de lignis setthim duos quos operies lamminis aeneis 
<br><font size=2>7</font>&nbsp;&nbsp;et induces per circulos eruntque ex utroque latere altaris ad portandum 
<br><font size=2>8</font>&nbsp;&nbsp;non solidum sed inane et cavum intrinsecus facies illud sicut tibi in monte monstratum est 
<br><font size=2>9</font>&nbsp;&nbsp;facies et atrium tabernaculi in cuius plaga australi contra meridiem erunt tentoria de bysso retorta centum cubitos unum latus tenebit in longitudine 
<br><font size=2>10</font>&nbsp;&nbsp;et columnas viginti cum basibus totidem aeneis quae capita cum celaturis suis habebunt argentea 
<br><font size=2>11</font>&nbsp;&nbsp;similiter in latere aquilonis per longum erunt tentoria centum cubitorum columnae viginti et bases aeneae eiusdem numeri et capita earum cum celaturis suis argentea 
<br><font size=2>12</font>&nbsp;&nbsp;in latitudine vero atrii quod respicit ad occidentem erunt tentoria per quinquaginta cubitos et columnae decem basesque totidem 
<br><font size=2>13</font>&nbsp;&nbsp;in ea quoque atrii latitudine quae respicit ad orientem quinquaginta cubiti erunt 
<br><font size=2>14</font>&nbsp;&nbsp;in quibus quindecim cubitorum tentoria lateri uno deputabuntur columnaeque tres et bases totidem 
<br><font size=2>15</font>&nbsp;&nbsp;et in latere altero erunt tentoria cubitos obtinentia quindecim columnas tres et bases totidem 
<br><font size=2>16</font>&nbsp;&nbsp;in introitu vero atrii fiet tentorium cubitorum viginti ex hyacintho et purpura coccoque bis tincto et bysso retorta opere plumarii columnas habebit quattuor cum basibus totidem 
<br><font size=2>17</font>&nbsp;&nbsp;omnes columnae atrii per circuitum vestitae erunt argenti lamminis capitibus argenteis et basibus aeneis 
<br><font size=2>18</font>&nbsp;&nbsp;in longitudine occupabit atrium cubitos centum in latitudine quinquaginta altitudo quinque cubitorum erit fietque de bysso retorta et habebit bases aeneas 
<br><font size=2>19</font>&nbsp;&nbsp;cuncta vasa tabernaculi in omnes usus et caerimonias tam paxillos eius quam atrii ex aere facies 
<br><font size=2>20</font>&nbsp;&nbsp;praecipe filiis Israhel ut adferant tibi oleum de arboribus olivarum purissimum piloque contusum ut ardeat lucerna semper 
<br><font size=2>21</font>&nbsp;&nbsp;in tabernaculo testimonii extra velum quod oppansum est testimonio et conlocabunt eam Aaron et filii eius ut usque mane luceat coram Domino perpetuus erit cultus per successiones eorum a filiis Israhel 
</p>

<p><a name="28"></A><b>CAPUT 28</b>
</p>

<p><font size=2>1</font>&nbsp;&nbsp;adplica quoque ad te Aaron fratrem tuum cum filiis suis de medio filiorum Israhel ut sacerdotio fungantur mihi Aaron Nadab et Abiu Eleazar et Ithamar 
<br><font size=2>2</font>&nbsp;&nbsp;faciesque vestem sanctam fratri tuo in gloriam et decorem 
<br><font size=2>3</font>&nbsp;&nbsp;et loqueris cunctis sapientibus corde quos replevi spiritu prudentiae ut faciant vestes Aaron in quibus sanctificatus ministret mihi 
<br><font size=2>4</font>&nbsp;&nbsp;haec autem erunt vestimenta quae facient rationale et superumerale tunicam et lineam strictam cidarim et balteum facient vestimenta sancta Aaron fratri tuo et filiis eius ut sacerdotio fungantur mihi 
<br><font size=2>5</font>&nbsp;&nbsp;accipientque aurum et hyacinthum et purpuram coccumque bis tinctum et byssum 
<br><font size=2>6</font>&nbsp;&nbsp;facient autem superumerale de auro et hyacintho ac purpura coccoque bis tincto et bysso retorta opere polymito 
<br><font size=2>7</font>&nbsp;&nbsp;duas oras iunctas habebit in utroque latere summitatum ut in unum redeant 
<br><font size=2>8</font>&nbsp;&nbsp;ipsaque textura et cuncta operis varietas erit ex auro et hyacintho et purpura coccoque bis tincto et bysso retorta 
<br><font size=2>9</font>&nbsp;&nbsp;sumesque duos lapides onychinos et sculpes in eis nomina filiorum Israhel 
<br><font size=2>10</font>&nbsp;&nbsp;sex nomina in lapide uno et sex reliqua in altero iuxta ordinem nativitatis eorum 
<br><font size=2>11</font>&nbsp;&nbsp;opere sculptoris et celatura gemmarii sculpes eos nominibus filiorum Israhel inclusos auro atque circumdatos 
<br><font size=2>12</font>&nbsp;&nbsp;et pones in utroque latere superumeralis memoriale filiis Israhel portabitque Aaron nomina eorum coram Domino super utrumque umerum ob recordationem 
<br><font size=2>13</font>&nbsp;&nbsp;facies et uncinos ex auro 
<br><font size=2>14</font>&nbsp;&nbsp;et duas catenulas auri purissimi sibi invicem coherentes quas inseres uncinis 
<br><font size=2>15</font>&nbsp;&nbsp;rationale quoque iudicii facies opere polymito iuxta texturam superumeralis ex auro hyacintho et purpura coccoque bis tincto et bysso retorta 
<br><font size=2>16</font>&nbsp;&nbsp;quadrangulum erit et duplex mensuram palmi habebit tam in longitudine quam in latitudine 
<br><font size=2>17</font>&nbsp;&nbsp;ponesque in eo quattuor ordines lapidum in primo versu erit lapis sardius et topazius et zmaragdus 
<br><font size=2>18</font>&nbsp;&nbsp;in secundo carbunculus sapphyrus et iaspis 
<br><font size=2>19</font>&nbsp;&nbsp;in tertio ligyrius achates et amethistus 
<br><font size=2>20</font>&nbsp;&nbsp;in quarto chrysolitus onychinus et berillus inclusi auro erunt per ordines suos 
<br><font size=2>21</font>&nbsp;&nbsp;habebuntque nomina filiorum Israhel duodecim nominibus celabuntur singuli lapides nominibus singulorum per duodecim tribus 
<br><font size=2>22</font>&nbsp;&nbsp;facies in rationali catenas sibi invicem coherentes ex auro purissimo 
<br><font size=2>23</font>&nbsp;&nbsp;et duos anulos aureos quos pones in utraque rationalis summitate 
<br><font size=2>24</font>&nbsp;&nbsp;catenasque aureas iunges anulis qui sunt in marginibus eius 
<br><font size=2>25</font>&nbsp;&nbsp;et ipsarum catenarum extrema duobus copulabis uncinis in utroque latere superumeralis quod rationale respicit 
<br><font size=2>26</font>&nbsp;&nbsp;facies et duos anulos aureos quos pones in summitatibus rationalis et in oris quae e regione sunt superumeralis et posteriora eius aspiciunt 
<br><font size=2>27</font>&nbsp;&nbsp;nec non et alios duos anulos aureos qui ponendi sunt in utroque latere superumeralis deorsum quod respicit contra faciem iuncturae inferioris ut aptari possit cum superumerali 
<br><font size=2>28</font>&nbsp;&nbsp;et stringatur rationale anulis suis cum anulis superumeralis vitta hyacinthina ut maneat iunctura fabrefacta et a se invicem rationale et superumerale nequeant separari 
<br><font size=2>29</font>&nbsp;&nbsp;portabitque Aaron nomina filiorum Israhel in rationali iudicii super pectus suum quando ingreditur sanctuarium memoriale coram Domino in aeternum 
<br><font size=2>30</font>&nbsp;&nbsp;pones autem in rationali iudicii doctrinam et veritatem quae erunt in pectore Aaron quando ingreditur coram Domino et gestabit iudicium filiorum Israhel in pectore suo in conspectu Domini semper 
<br><font size=2>31</font>&nbsp;&nbsp;facies et tunicam superumeralis totam hyacinthinam 
<br><font size=2>32</font>&nbsp;&nbsp;in cuius medio supra erit capitium et ora per gyrum eius textilis sicut fieri solet in extremis vestium partibus ne facile rumpatur 
<br><font size=2>33</font>&nbsp;&nbsp;deorsum vero ad pedes eiusdem tunicae per circuitum quasi mala punica facies ex hyacintho et purpura et cocco bis tincto mixtis in medio tintinabulis 
<br><font size=2>34</font>&nbsp;&nbsp;ita ut tintinabulum sit aureum et malum rursumque tintinabulum aliud aureum et malum punicum 
<br><font size=2>35</font>&nbsp;&nbsp;et vestietur ea Aaron in officio ministerii ut audiatur sonitus quando ingreditur et egreditur sanctuarium in conspectu Domini et non moriatur 
<br><font size=2>36</font>&nbsp;&nbsp;facies et lamminam de auro purissimo in qua sculpes opere celatoris Sanctum Domino 
<br><font size=2>37</font>&nbsp;&nbsp;ligabisque eam vitta hyacinthina et erit super tiaram 
<br><font size=2>38</font>&nbsp;&nbsp;inminens fronti pontificis portabitque Aaron iniquitates eorum quae obtulerint et sanctificaverint filii Israhel in cunctis muneribus et donariis suis erit autem lammina semper in fronte eius ut placatus eis sit Dominus 
<br><font size=2>39</font>&nbsp;&nbsp;stringesque tunicam bysso et tiaram byssinam facies et balteum opere plumarii 
<br><font size=2>40</font>&nbsp;&nbsp;porro filiis Aaron tunicas lineas parabis et balteos ac tiaras in gloriam et decorem 
<br><font size=2>41</font>&nbsp;&nbsp;vestiesque his omnibus Aaron fratrem tuum et filios eius cum eo et cunctorum consecrabis manus sanctificabisque illos ut sacerdotio fungantur mihi 
<br><font size=2>42</font>&nbsp;&nbsp;facies et feminalia linea ut operiant carnem turpitudinis suae a renibus usque ad femina 
<br><font size=2>43</font>&nbsp;&nbsp;et utentur eis Aaron et filii eius quando ingredientur tabernaculum testimonii vel quando adpropinquant ad altare ut ministrent in sanctuario ne iniquitatis rei moriantur legitimum sempiternum erit Aaron et semini eius post eum 
</p>

<p><a name="29"></A><b>CAPUT 29</b>
</p>

<p><font size=2>1</font>&nbsp;&nbsp;sed et hoc facies ut mihi in sacerdotio consecrentur tolle vitulum de armento et arietes duos inmaculatos 
<br><font size=2>2</font>&nbsp;&nbsp;panesque azymos et crustula absque fermento quae conspersa sint oleo lagana quoque azyma oleo lita de simila triticea cuncta facies 
<br><font size=2>3</font>&nbsp;&nbsp;et posita in canistro offeres vitulum autem et duos arietes 
<br><font size=2>4</font>&nbsp;&nbsp;et Aaron ac filios eius adplicabis ad ostium tabernaculi testimonii cumque laveris patrem cum filiis aqua 
<br><font size=2>5</font>&nbsp;&nbsp;indues Aaron vestimentis suis id est linea et tunica et superumerali et rationali quod constringes balteo 
<br><font size=2>6</font>&nbsp;&nbsp;et pones tiaram in capite eius et lamminam sanctam super tiaram 
<br><font size=2>7</font>&nbsp;&nbsp;et oleum unctionis fundes super caput eius atque hoc ritu consecrabitur 
<br><font size=2>8</font>&nbsp;&nbsp;filios quoque illius adplicabis et indues tunicis lineis cingesque balteo 
<br><font size=2>9</font>&nbsp;&nbsp;Aaron scilicet et liberos eius et inpones eis mitras eruntque sacerdotes mei in religione perpetua postquam initiaveris manus eorum 
<br><font size=2>10</font>&nbsp;&nbsp;adplicabis et vitulum coram tabernaculo testimonii inponentque Aaron et filii eius manus super caput illius 
<br><font size=2>11</font>&nbsp;&nbsp;et mactabis eum in conspectu Domini iuxta ostium tabernaculi testimonii 
<br><font size=2>12</font>&nbsp;&nbsp;sumptumque de sanguine vituli pones super cornua altaris digito tuo reliquum autem sanguinem fundes iuxta basim eius 
<br><font size=2>13</font>&nbsp;&nbsp;sumes et adipem totum qui operit intestina et reticulum iecoris ac duos renes et adipem qui super eos est et offeres incensum super altare 
<br><font size=2>14</font>&nbsp;&nbsp;carnes vero vituli et corium et fimum conbures foris extra castra eo quod pro peccato sit 
<br><font size=2>15</font>&nbsp;&nbsp;unum quoque arietum sumes super cuius caput ponent Aaron et filii eius manus 
<br><font size=2>16</font>&nbsp;&nbsp;quem cum mactaveris tolles de sanguine eius et fundes circa altare 
<br><font size=2>17</font>&nbsp;&nbsp;ipsum autem arietem secabis in frusta lotaque intestina eius ac pedes pones super concisas carnes et super caput illius 
<br><font size=2>18</font>&nbsp;&nbsp;et offeres totum arietem in incensum super altare oblatio est Domini odor suavissimus victimae Dei 
<br><font size=2>19</font>&nbsp;&nbsp;tolles quoque arietem alterum super cuius caput Aaron et filii eius ponent manus 
<br><font size=2>20</font>&nbsp;&nbsp;quem cum immolaveris sumes de sanguine ipsius et pones super extremum dextrae auriculae Aaron et filiorum eius et super pollices manus eorum et pedis dextri fundesque sanguinem super altare per circuitum 
<br><font size=2>21</font>&nbsp;&nbsp;cumque tuleris de sanguine qui est super altare et de oleo unctionis asperges Aaron et vestes eius filios et vestimenta eorum consecratisque et ipsis et vestibus 
<br><font size=2>22</font>&nbsp;&nbsp;tolles adipem de ariete et caudam et arvinam quae operit vitalia ac reticulum iecoris et duos renes atque adipem qui super eos est armumque dextrum eo quod sit aries consecrationum 
<br><font size=2>23</font>&nbsp;&nbsp;tortam panis unius crustulum conspersum oleo laganum de canistro azymorum quod positum est in conspectu Domini 
<br><font size=2>24</font>&nbsp;&nbsp;ponesque omnia super manus Aaron et filiorum eius et sanctificabis eos elevans coram Domino 
<br><font size=2>25</font>&nbsp;&nbsp;suscipiesque universa de manibus eorum et incendes super altare in holocaustum odorem suavissimum in conspectu Domini quia oblatio eius est 
<br><font size=2>26</font>&nbsp;&nbsp;sumes quoque pectusculum de ariete quo initiatus est Aaron sanctificabisque illud elatum coram Domino et cedet in partem tuam 
<br><font size=2>27</font>&nbsp;&nbsp;sanctificabis et pectusculum consecratum et armum quem de ariete separasti 
<br><font size=2>28</font>&nbsp;&nbsp;quo initiatus est Aaron et filii eius cedentque in partem Aaron et filiorum eius iure perpetuo a filiis Israhel quia primitiva sunt et initia de victimis eorum pacificis quae offerunt Domino 
<br><font size=2>29</font>&nbsp;&nbsp;vestem autem sanctam qua utitur Aaron habebunt filii eius post eum ut unguantur in ea et consecrentur manus eorum 
<br><font size=2>30</font>&nbsp;&nbsp;septem diebus utetur illa qui pontifex pro eo fuerit constitutus de filiis eius et qui ingredietur tabernaculum testimonii ut ministret in sanctuario 
<br><font size=2>31</font>&nbsp;&nbsp;arietem autem consecrationum tolles et coques carnes eius in loco sancto 
<br><font size=2>32</font>&nbsp;&nbsp;quibus vescetur Aaron et filii eius panes quoque qui sunt in canistro in vestibulo tabernaculi testimonii comedent 
<br><font size=2>33</font>&nbsp;&nbsp;ut sit placabile sacrificium et sanctificentur offerentium manus alienigena non vescetur ex eis quia sancti sunt 
<br><font size=2>34</font>&nbsp;&nbsp;quod si remanserit de carnibus consecratis sive de panibus usque mane conbures reliquias igni non comedentur quia sanctificata sunt 
<br><font size=2>35</font>&nbsp;&nbsp;omnia quae praecepi tibi facies super Aaron et filiis eius septem diebus consecrabis manus eorum 
<br><font size=2>36</font>&nbsp;&nbsp;et vitulum pro peccato offeres per singulos dies ad expiandum mundabisque altare cum immolaris expiationis hostiam et ungues illud in sanctificationem 
<br><font size=2>37</font>&nbsp;&nbsp;septem diebus expiabis altare et sanctificabis et erit sanctum sanctorum omnis qui tetigerit illud sanctificabitur 
<br><font size=2>38</font>&nbsp;&nbsp;hoc est quod facies in altari agnos anniculos duos per singulos dies iugiter 
<br><font size=2>39</font>&nbsp;&nbsp;unum agnum mane et alterum vespere 
<br><font size=2>40</font>&nbsp;&nbsp;decimam partem similae conspersae oleo tunso quod habeat mensuram quartam partem hin et vinum ad libandum eiusdem mensurae in agno uno 
<br><font size=2>41</font>&nbsp;&nbsp;alterum vero agnum offeres ad vesperam iuxta ritum matutinae oblationis et iuxta ea quae diximus in odorem suavitatis 
<br><font size=2>42</font>&nbsp;&nbsp;sacrificium Domino oblatione perpetua in generationes vestras ad ostium tabernaculi testimonii coram Domino ubi constituam ut loquar ad te 
<br><font size=2>43</font>&nbsp;&nbsp;ibique praecipiam filiis Israhel et sanctificabitur altare in gloria mea 
<br><font size=2>44</font>&nbsp;&nbsp;sanctificabo et tabernaculum testimonii cum altari et Aaron cum filiis eius ut sacerdotio fungantur mihi 
<br><font size=2>45</font>&nbsp;&nbsp;et habitabo in medio filiorum Israhel eroque eis Deus 
<br><font size=2>46</font>&nbsp;&nbsp;et scient quia ego Dominus Deus eorum qui eduxi eos de terra Aegypti ut manerem inter illos ego Dominus Deus ipsorum 
</p>

<p><a name="30"></A><b>CAPUT 30</b>
</p>

<p><font size=2>1</font>&nbsp;&nbsp;facies quoque altare in adolendum thymiama de lignis setthim 
<br><font size=2>2</font>&nbsp;&nbsp;habens cubitum longitudinis et alterum latitudinis id est quadrangulum et duos cubitos in altitudine cornua ex ipso procedent 
<br><font size=2>3</font>&nbsp;&nbsp;vestiesque illud auro purissimo tam craticulam eius quam parietes per circuitum et cornua faciesque ei coronam aureolam per gyrum 
<br><font size=2>4</font>&nbsp;&nbsp;et duos anulos aureos sub corona per singula latera ut mittantur in eos vectes et altare portetur 
<br><font size=2>5</font>&nbsp;&nbsp;ipsos quoque vectes facies de lignis setthim et inaurabis 
<br><font size=2>6</font>&nbsp;&nbsp;ponesque altare contra velum quod ante arcam pendet testimonii coram propitiatorio quo tegitur testimonium ubi loquar tibi 
<br><font size=2>7</font>&nbsp;&nbsp;et adolebit incensum super eo Aaron suave fraglans mane quando conponet lucernas incendet illud 
<br><font size=2>8</font>&nbsp;&nbsp;et quando conlocat eas ad vesperum uret thymiama sempiternum coram Domino in generationes vestras 
<br><font size=2>9</font>&nbsp;&nbsp;non offeretis super eo thymiama conpositionis alterius nec oblationem et victimam nec liba libabitis 
<br><font size=2>10</font>&nbsp;&nbsp;et deprecabitur Aaron super cornua eius semel per annum in sanguine quod oblatum est pro peccato et placabit super eo in generationibus vestris sanctum sanctorum erit Domino 
<br><font size=2>11</font>&nbsp;&nbsp;locutusque est Dominus ad Mosen dicens 
<br><font size=2>12</font>&nbsp;&nbsp;quando tuleris summam filiorum Israhel iuxta numerum dabunt singuli pretium pro animabus suis Domino et non erit plaga in eis cum fuerint recensiti 
<br><font size=2>13</font>&nbsp;&nbsp;hoc autem dabit omnis qui transit ad nomen dimidium sicli iuxta mensuram templi siclus viginti obolos habet media pars sicli offeretur Domino 
<br><font size=2>14</font>&nbsp;&nbsp;qui habetur in numero a viginti annis et supra dabit pretium 
<br><font size=2>15</font>&nbsp;&nbsp;dives non addet ad medium sicli et pauper nihil minuet 
<br><font size=2>16</font>&nbsp;&nbsp;susceptamque pecuniam quae conlata est a filiis Israhel trades in usus tabernaculi testimonii ut sit monumentum eorum coram Domino et propitietur animabus illorum 
<br><font size=2>17</font>&nbsp;&nbsp;locutusque est Dominus ad Mosen dicens 
<br><font size=2>18</font>&nbsp;&nbsp;facies et labium aeneum cum basi sua ad lavandum ponesque illud inter tabernaculum testimonii et altare et missa aqua 
<br><font size=2>19</font>&nbsp;&nbsp;lavabunt in eo Aaron et filii eius manus suas ac pedes 
<br><font size=2>20</font>&nbsp;&nbsp;quando ingressuri sunt tabernaculum testimonii et quando accessuri ad altare ut offerant in eo thymiama Domino 
<br><font size=2>21</font>&nbsp;&nbsp;ne forte moriantur legitimum sempiternum erit ipsi et semini eius per successiones 
<br><font size=2>22</font>&nbsp;&nbsp;locutusque est Dominus ad Mosen 
<br><font size=2>23</font>&nbsp;&nbsp;dicens sume tibi aromata prima et zmyrnae electae quingentos siclos et cinnamomi medium id est ducentos quinquaginta calami similiter ducentos quinquaginta 
<br><font size=2>24</font>&nbsp;&nbsp;cassiae autem quingentos siclos in pondere sanctuarii olei de olivetis mensuram hin 
<br><font size=2>25</font>&nbsp;&nbsp;faciesque unctionis oleum sanctum unguentum conpositum opere unguentarii 
<br><font size=2>26</font>&nbsp;&nbsp;et ungues ex eo tabernaculum testimonii et arcam testamenti 
<br><font size=2>27</font>&nbsp;&nbsp;mensamque cum vasis suis candelabrum et utensilia eius altaria thymiamatis 
<br><font size=2>28</font>&nbsp;&nbsp;et holocausti et universam supellectilem quae ad cultum eorum pertinent 
<br><font size=2>29</font>&nbsp;&nbsp;sanctificabisque omnia et erunt sancta sanctorum qui tetigerit ea sanctificabitur 
<br><font size=2>30</font>&nbsp;&nbsp;Aaron et filios eius ungues sanctificabisque eos ut sacerdotio fungantur mihi 
<br><font size=2>31</font>&nbsp;&nbsp;filiis quoque Israhel dices hoc oleum unctionis sanctum erit mihi in generationes vestras 
<br><font size=2>32</font>&nbsp;&nbsp;caro hominis non unguetur ex eo et iuxta conpositionem eius non facietis aliud quia sanctificatum est et sanctum erit vobis 
<br><font size=2>33</font>&nbsp;&nbsp;homo quicumque tale conposuerit et dederit ex eo alieno exterminabitur de populo suo 
<br><font size=2>34</font>&nbsp;&nbsp;dixitque Dominus ad Mosen sume tibi aromata stacten et onycha galbanen boni odoris et tus lucidissimum aequalis ponderis erunt omnia 
<br><font size=2>35</font>&nbsp;&nbsp;faciesque thymiama conpositum opere unguentarii mixtum diligenter et purum et sanctificatione dignissimum 
<br><font size=2>36</font>&nbsp;&nbsp;cumque in tenuissimum pulverem universa contuderis pones ex eo coram testimonio tabernaculi in quo loco apparebo tibi sanctum sanctorum erit vobis thymiama 
<br><font size=2>37</font>&nbsp;&nbsp;talem conpositionem non facietis in usus vestros quia sanctum est Domino 
<br><font size=2>38</font>&nbsp;&nbsp;homo quicumque fecerit simile ut odore illius perfruatur peribit de populis suis 
</p>

<p><a name="31"></A><b>CAPUT 31</b>
</p>

<p><font size=2>1</font>&nbsp;&nbsp;locutusque est Dominus ad Mosen dicens 
<br><font size=2>2</font>&nbsp;&nbsp;ecce vocavi ex nomine Beselehel filium Uri filii Hur de tribu Iuda 
<br><font size=2>3</font>&nbsp;&nbsp;et implevi eum spiritu Dei sapientia intellegentia et scientia in omni opere 
<br><font size=2>4</font>&nbsp;&nbsp;ad excogitandum fabre quicquid fieri potest ex auro et argento et aere 
<br><font size=2>5</font>&nbsp;&nbsp;marmore et gemmis et diversitate lignorum 
<br><font size=2>6</font>&nbsp;&nbsp;dedique ei socium Hooliab filium Achisamech de tribu Dan et in corde omnis eruditi posui sapientiam ut faciant cuncta quae praecepi tibi 
<br><font size=2>7</font>&nbsp;&nbsp;tabernaculum foederis et arcam testimonii et propitiatorium quod super eam est et cuncta vasa tabernaculi 
<br><font size=2>8</font>&nbsp;&nbsp;mensamque et vasa eius candelabrum purissimum cum vasis suis et altaria thymiamatis 
<br><font size=2>9</font>&nbsp;&nbsp;et holocausti et omnia vasa eorum labium cum basi sua 
<br><font size=2>10</font>&nbsp;&nbsp;vestes sanctas in ministerio Aaron sacerdoti et filiis eius ut fungantur officio suo in sacris 
<br><font size=2>11</font>&nbsp;&nbsp;oleum unctionis et thymiama aromatum in sanctuario omnia quae praecepi tibi facient 
<br><font size=2>12</font>&nbsp;&nbsp;et locutus est Dominus ad Mosen dicens 
<br><font size=2>13</font>&nbsp;&nbsp;loquere filiis Israhel et dices ad eos videte ut sabbatum meum custodiatis quia signum est inter me et vos in generationibus vestris ut sciatis quia ego Dominus qui sanctifico vos 
<br><font size=2>14</font>&nbsp;&nbsp;custodite sabbatum sanctum est enim vobis qui polluerit illud morte morietur qui fecerit in eo opus peribit anima illius de medio populi sui 
<br><font size=2>15</font>&nbsp;&nbsp;sex diebus facietis opus in die septimo sabbatum est requies sancta Domino omnis qui fecerit opus in hac die morietur 
<br><font size=2>16</font>&nbsp;&nbsp;custodiant filii Israhel sabbatum et celebrent illud in generationibus suis pactum est sempiternum 
<br><font size=2>17</font>&nbsp;&nbsp;inter me et filios Israhel signumque perpetuum sex enim diebus fecit Dominus caelum et terram et in septimo ab opere cessavit 
<br><font size=2>18</font>&nbsp;&nbsp;dedit quoque Mosi conpletis huiuscemodi sermonibus in monte Sinai duas tabulas testimonii lapideas scriptas digito Dei 
</p>

<p><a name="32"></A><b>CAPUT 32</b>
</p>

<p><font size=2>1</font>&nbsp;&nbsp;videns autem populus quod moram faceret descendendi de monte Moses congregatus adversus Aaron ait surge fac nobis deos qui nos praecedant Mosi enim huic viro qui nos eduxit de terra Aegypti ignoramus quid acciderit 
<br><font size=2>2</font>&nbsp;&nbsp;dixitque ad eos Aaron tollite inaures aureas de uxorum filiorumque et filiarum vestrarum auribus et adferte ad me 
<br><font size=2>3</font>&nbsp;&nbsp;fecit populus quae iusserat deferens inaures ad Aaron 
<br><font size=2>4</font>&nbsp;&nbsp;quas cum ille accepisset formavit opere fusorio et fecit ex eis vitulum conflatilem dixeruntque hii sunt dii tui Israhel qui te eduxerunt de terra Aegypti 
<br><font size=2>5</font>&nbsp;&nbsp;quod cum vidisset Aaron aedificavit altare coram eo et praeconis voce clamavit dicens cras sollemnitas Domini est 
<br><font size=2>6</font>&nbsp;&nbsp;surgentesque mane obtulerunt holocausta et hostias pacificas et sedit populus comedere ac bibere et surrexerunt ludere 
<br><font size=2>7</font>&nbsp;&nbsp;locutus est autem Dominus ad Mosen vade descende peccavit populus tuus quem eduxisti de terra Aegypti 
<br><font size=2>8</font>&nbsp;&nbsp;recesserunt cito de via quam ostendisti eis feceruntque sibi vitulum conflatilem et adoraverunt atque immolantes ei hostias dixerunt isti sunt dii tui Israhel qui te eduxerunt de terra Aegypti 
<br><font size=2>9</font>&nbsp;&nbsp;rursumque ait Dominus ad Mosen cerno quod populus iste durae cervicis sit 
<br><font size=2>10</font>&nbsp;&nbsp;dimitte me ut irascatur furor meus contra eos et deleam eos faciamque te in gentem magnam 
<br><font size=2>11</font>&nbsp;&nbsp;Moses autem orabat Dominum Deum suum dicens cur Domine irascitur furor tuus contra populum tuum quem eduxisti de terra Aegypti in fortitudine magna et in manu robusta 
<br><font size=2>12</font>&nbsp;&nbsp;ne quaeso dicant Aegyptii callide eduxit eos ut interficeret in montibus et deleret e terra quiescat ira tua et esto placabilis super nequitia populi tui 
<br><font size=2>13</font>&nbsp;&nbsp;recordare Abraham Isaac et Israhel servorum tuorum quibus iurasti per temet ipsum dicens multiplicabo semen vestrum sicut stellas caeli et universam terram hanc de qua locutus sum dabo semini vestro et possidebitis eam semper 
<br><font size=2>14</font>&nbsp;&nbsp;placatusque est Dominus ne faceret malum quod locutus fuerat adversus populum suum 
<br><font size=2>15</font>&nbsp;&nbsp;et reversus est Moses de monte portans duas tabulas testimonii manu scriptas ex utraque parte 
<br><font size=2>16</font>&nbsp;&nbsp;et factas opere Dei scriptura quoque Dei erat sculpta in tabulis 
<br><font size=2>17</font>&nbsp;&nbsp;audiens autem Iosue tumultum populi vociferantis dixit ad Mosen ululatus pugnae auditur in castris 
<br><font size=2>18</font>&nbsp;&nbsp;qui respondit non est clamor adhortantium ad pugnam neque vociferatio conpellentium ad fugam sed vocem cantantium ego audio 
<br><font size=2>19</font>&nbsp;&nbsp;cumque adpropinquasset ad castra vidit vitulum et choros iratusque valde proiecit de manu tabulas et confregit eas ad radices montis 
<br><font size=2>20</font>&nbsp;&nbsp;arripiensque vitulum quem fecerant conbusit et contrivit usque ad pulverem quem sparsit in aqua et dedit ex eo potum filiis Israhel 
<br><font size=2>21</font>&nbsp;&nbsp;dixitque ad Aaron quid tibi fecit hic populus ut induceres super eum peccatum maximum 
<br><font size=2>22</font>&nbsp;&nbsp;cui ille respondit ne indignetur dominus meus tu enim nosti populum istum quod pronus sit ad malum 
<br><font size=2>23</font>&nbsp;&nbsp;dixerunt mihi fac nobis deos qui praecedant nos huic enim Mosi qui nos eduxit de terra Aegypti nescimus quid acciderit 
<br><font size=2>24</font>&nbsp;&nbsp;quibus ego dixi quis vestrum habet aurum tulerunt et dederunt mihi et proieci illud in ignem egressusque est hic vitulus 
<br><font size=2>25</font>&nbsp;&nbsp;videns ergo Moses populum quod esset nudatus spoliaverat enim eum Aaron propter ignominiam sordis et inter hostes nudum constituerat 
<br><font size=2>26</font>&nbsp;&nbsp;et stans in porta castrorum ait si quis est Domini iungatur mihi congregatique sunt ad eum omnes filii Levi 
<br><font size=2>27</font>&nbsp;&nbsp;quibus ait haec dicit Dominus Deus Israhel ponat vir gladium super femur suum ite et redite de porta usque ad portam per medium castrorum et occidat unusquisque fratrem et amicum et proximum suum 
<br><font size=2>28</font>&nbsp;&nbsp;fecerunt filii Levi iuxta sermonem Mosi cecideruntque in die illo quasi tria milia hominum 
<br><font size=2>29</font>&nbsp;&nbsp;et ait Moses consecrastis manus vestras hodie Domino unusquisque in filio et fratre suo ut detur vobis benedictio 
<br><font size=2>30</font>&nbsp;&nbsp;facto autem die altero locutus est Moses ad populum peccastis peccatum maximum ascendam ad Dominum si quo modo eum quivero deprecari pro scelere vestro 
<br><font size=2>31</font>&nbsp;&nbsp;reversusque ad Dominum ait obsecro peccavit populus iste peccatum magnum feceruntque sibi deos aureos aut dimitte eis hanc noxam 
<br><font size=2>32</font>&nbsp;&nbsp;aut si non facis dele me de libro tuo quem scripsisti 
<br><font size=2>33</font>&nbsp;&nbsp;cui respondit Dominus qui peccaverit mihi delebo eum de libro meo 
<br><font size=2>34</font>&nbsp;&nbsp;tu autem vade et duc populum istum quo locutus sum tibi angelus meus praecedet te ego autem in die ultionis visitabo et hoc peccatum eorum 
<br><font size=2>35</font>&nbsp;&nbsp;percussit ergo Dominus populum pro reatu vituli quem fecit Aaron 
</p>

<p><a name="33"></A><b>CAPUT 33</b>
</p>

<p><font size=2>1</font>&nbsp;&nbsp;locutusque est Dominus ad Mosen vade ascende de loco isto tu et populus tuus quem eduxisti de terra Aegypti in terram quam iuravi Abraham Isaac et Iacob dicens semini tuo dabo eam 
<br><font size=2>2</font>&nbsp;&nbsp;et mittam praecursorem tui angelum ut eiciam Chananeum et Amorreum et Hettheum et Ferezeum et Eveum et Iebuseum 
<br><font size=2>3</font>&nbsp;&nbsp;et intres in terram fluentem lacte et melle non enim ascendam tecum quia populus durae cervicis est ne forte disperdam te in via 
<br><font size=2>4</font>&nbsp;&nbsp;audiens populus sermonem hunc pessimum luxit et nullus ex more indutus est cultu suo 
<br><font size=2>5</font>&nbsp;&nbsp;dixitque Dominus ad Mosen loquere filiis Israhel populus durae cervicis es semel ascendam in medio tui et delebo te iam nunc depone ornatum tuum ut sciam quid faciam tibi 
<br><font size=2>6</font>&nbsp;&nbsp;deposuerunt ergo filii Israhel ornatum suum a monte Horeb 
<br><font size=2>7</font>&nbsp;&nbsp;Moses quoque tollens tabernaculum tetendit extra castra procul vocavitque nomen eius tabernaculum foederis et omnis populus qui habebat aliquam quaestionem egrediebatur ad tabernaculum foederis extra castra 
<br><font size=2>8</font>&nbsp;&nbsp;cumque egrederetur Moses ad tabernaculum surgebat universa plebs et stabat unusquisque in ostio papilionis sui aspiciebantque tergum Mosi donec ingrederetur tentorium 
<br><font size=2>9</font>&nbsp;&nbsp;ingresso autem illo tabernaculum foederis descendebat columna nubis et stabat ad ostium loquebaturque cum Mosi 
<br><font size=2>10</font>&nbsp;&nbsp;cernentibus universis quod columna nubis staret ad ostium tabernaculi stabantque ipsi et adorabant per fores tabernaculorum suorum 
<br><font size=2>11</font>&nbsp;&nbsp;loquebatur autem Dominus ad Mosen facie ad faciem sicut loqui solet homo ad amicum suum cumque ille reverteretur in castra minister eius Iosue filius Nun puer non recedebat de tabernaculo 
<br><font size=2>12</font>&nbsp;&nbsp;dixit autem Moses ad Dominum praecipis ut educam populum istum et non indicas mihi quem missurus es mecum praesertim cum dixeris novi te ex nomine et invenisti gratiam coram me 
<br><font size=2>13</font>&nbsp;&nbsp;si ergo inveni gratiam in conspectu tuo ostende mihi viam tuam ut sciam te et inveniam gratiam ante oculos tuos respice populum tuum gentem hanc 
<br><font size=2>14</font>&nbsp;&nbsp;dixitque Dominus facies mea praecedet te et requiem dabo tibi 
<br><font size=2>15</font>&nbsp;&nbsp;et ait Moses si non tu ipse praecedes ne educas nos de loco isto 
<br><font size=2>16</font>&nbsp;&nbsp;in quo enim scire poterimus ego et populus tuus invenisse nos gratiam in conspectu tuo nisi ambulaveris nobiscum ut glorificemur ab omnibus populis qui habitant super terram 
<br><font size=2>17</font>&nbsp;&nbsp;dixit autem Dominus ad Mosen et verbum istud quod locutus es faciam invenisti enim gratiam coram me et te ipsum novi ex nomine 
<br><font size=2>18</font>&nbsp;&nbsp;qui ait ostende mihi gloriam tuam 
<br><font size=2>19</font>&nbsp;&nbsp;respondit ego ostendam omne bonum tibi et vocabo in nomine Domini coram te et miserebor cui voluero et clemens ero in quem mihi placuerit 
<br><font size=2>20</font>&nbsp;&nbsp;rursumque ait non poteris videre faciem meam non enim videbit me homo et vivet 
<br><font size=2>21</font>&nbsp;&nbsp;et iterum ecce inquit est locus apud me stabis super petram 
<br><font size=2>22</font>&nbsp;&nbsp;cumque transibit gloria mea ponam te in foramine petrae et protegam dextera mea donec transeam 
<br><font size=2>23</font>&nbsp;&nbsp;tollamque manum meam et videbis posteriora mea faciem autem meam videre non poteris 
</p>

<p><a name="34"></A><b>CAPUT 34</b>
</p>

<p><font size=2>1</font>&nbsp;&nbsp;ac deinceps praecide ait tibi duas tabulas lapideas instar priorum et scribam super eas verba quae habuerunt tabulae quas fregisti 
<br><font size=2>2</font>&nbsp;&nbsp;esto paratus mane ut ascendas statim in montem Sinai stabisque mecum super verticem montis 
<br><font size=2>3</font>&nbsp;&nbsp;nullus ascendat tecum nec videatur quispiam per totum montem boves quoque et oves non pascantur e contra 
<br><font size=2>4</font>&nbsp;&nbsp;excidit ergo duas tabulas lapideas quales ante fuerant et de nocte consurgens ascendit in montem Sinai sicut ei praeceperat Dominus portans secum tabulas 
<br><font size=2>5</font>&nbsp;&nbsp;cumque descendisset Dominus per nubem stetit Moses cum eo invocans nomen Domini 
<br><font size=2>6</font>&nbsp;&nbsp;quo transeunte coram eo ait Dominator Domine Deus misericors et clemens patiens et multae miserationis ac verus 
<br><font size=2>7</font>&nbsp;&nbsp;qui custodis misericordiam in milia qui aufers iniquitatem et scelera atque peccata nullusque apud te per se innocens est qui reddis iniquitatem patrum in filiis ac nepotibus in tertiam et quartam progeniem 
<br><font size=2>8</font>&nbsp;&nbsp;festinusque Moses curvatus est pronus in terram et adorans 
<br><font size=2>9</font>&nbsp;&nbsp;ait si inveni gratiam in conspectu tuo Domine obsecro ut gradiaris nobiscum populus enim durae cervicis est et auferas iniquitates nostras atque peccata nosque possideas 
<br><font size=2>10</font>&nbsp;&nbsp;respondit Dominus ego inibo pactum videntibus cunctis signa faciam quae numquam sunt visa super terram nec in ullis gentibus ut cernat populus in cuius es medio opus Domini terribile quod facturus sum 
<br><font size=2>11</font>&nbsp;&nbsp;observa cuncta quae hodie mando tibi ego ipse eiciam ante faciem tuam Amorreum et Chananeum et Hettheum Ferezeum quoque et Eveum et Iebuseum 
<br><font size=2>12</font>&nbsp;&nbsp;cave ne umquam cum habitatoribus terrae illius iungas amicitias quae tibi sint in ruinam 
<br><font size=2>13</font>&nbsp;&nbsp;sed aras eorum destrue confringe statuas lucosque succide 
<br><font size=2>14</font>&nbsp;&nbsp;noli adorare deum alienum Dominus Zelotes nomen eius Deus est aemulator 
<br><font size=2>15</font>&nbsp;&nbsp;ne ineas pactum cum hominibus illarum regionum ne cum fornicati fuerint cum diis suis et adoraverint simulacra eorum vocet te quispiam ut comedas de immolatis 
<br><font size=2>16</font>&nbsp;&nbsp;nec uxorem de filiabus eorum accipies filiis tuis ne postquam ipsae fuerint fornicatae fornicari faciant et filios tuos in deos suos 
<br><font size=2>17</font>&nbsp;&nbsp;deos conflatiles non facies tibi 
<br><font size=2>18</font>&nbsp;&nbsp;sollemnitatem azymorum custodies septem diebus vesceris azymis sicut praecepi tibi in tempore mensis novorum mense enim verni temporis egressus es de Aegypto 
<br><font size=2>19</font>&nbsp;&nbsp;omne quod aperit vulvam generis masculini meum erit de cunctis animantibus tam de bubus quam de ovibus meum erit 
<br><font size=2>20</font>&nbsp;&nbsp;primogenitum asini redimes ove sin autem nec pretium pro eo dederis occidetur primogenitum filiorum tuorum redimes nec apparebis in conspectu meo vacuus 
<br><font size=2>21</font>&nbsp;&nbsp;sex diebus operaberis die septimo cessabis arare et metere 
<br><font size=2>22</font>&nbsp;&nbsp;sollemnitatem ebdomadarum facies tibi in primitiis frugum messis tuae triticeae et sollemnitatem quando redeunte anni tempore cuncta conduntur 
<br><font size=2>23</font>&nbsp;&nbsp;tribus temporibus anni apparebit omne masculinum tuum in conspectu omnipotentis Domini Dei Israhel 
<br><font size=2>24</font>&nbsp;&nbsp;cum enim tulero gentes a facie tua et dilatavero terminos tuos nullus insidiabitur terrae tuae ascendente te et apparente in conspectu Domini Dei tui ter in anno 
<br><font size=2>25</font>&nbsp;&nbsp;non immolabis super fermento sanguinem hostiae meae neque residebit mane de victima sollemnitatis phase 
<br><font size=2>26</font>&nbsp;&nbsp;primitias frugum terrae tuae offeres in domum Domini Dei tui non coques hedum in lacte matris suae 
<br><font size=2>27</font>&nbsp;&nbsp;dixitque Dominus ad Mosen scribe tibi verba haec quibus et tecum et cum Israhel pepigi foedus 
<br><font size=2>28</font>&nbsp;&nbsp;fecit ergo ibi cum Domino quadraginta dies et quadraginta noctes panem non comedit et aquam non bibit et scripsit in tabulis verba foederis decem 
<br><font size=2>29</font>&nbsp;&nbsp;cumque descenderet Moses de monte Sinai tenebat duas tabulas testimonii et ignorabat quod cornuta esset facies sua ex consortio sermonis Dei 
<br><font size=2>30</font>&nbsp;&nbsp;videntes autem Aaron et filii Israhel cornutam Mosi faciem timuerunt prope accedere 
<br><font size=2>31</font>&nbsp;&nbsp;vocatique ab eo reversi sunt tam Aaron quam principes synagogae et postquam locutus est 
<br><font size=2>32</font>&nbsp;&nbsp;venerunt ad eum etiam omnes filii Israhel quibus praecepit cuncta quae audierat a Domino in monte Sinai 
<br><font size=2>33</font>&nbsp;&nbsp;impletisque sermonibus posuit velamen super faciem suam 
<br><font size=2>34</font>&nbsp;&nbsp;quod ingressus ad Dominum et loquens cum eo auferebat donec exiret et tunc loquebatur ad filios Israhel omnia quae sibi fuerant imperata 
<br><font size=2>35</font>&nbsp;&nbsp;qui videbant faciem egredientis Mosi esse cornutam sed operiebat rursus ille faciem suam si quando loquebatur ad eos 
</p>

<p><a name="35"></A><b>CAPUT 35</b>
</p>

<p><font size=2>1</font>&nbsp;&nbsp;igitur congregata omni turba filiorum Israhel dixit ad eos haec sunt quae iussit Dominus fieri 
<br><font size=2>2</font>&nbsp;&nbsp;sex diebus facietis opus septimus dies erit vobis sanctus sabbatum et requies Domini qui fecerit opus in eo occidetur 
<br><font size=2>3</font>&nbsp;&nbsp;non succendetis ignem in omnibus habitaculis vestris per diem sabbati 
<br><font size=2>4</font>&nbsp;&nbsp;et ait Moses ad omnem catervam filiorum Israhel iste est sermo quem praecepit Dominus dicens 
<br><font size=2>5</font>&nbsp;&nbsp;separate apud vos primitias Domino omnis voluntarius et proni animi offerat eas Domino aurum et argentum et aes 
<br><font size=2>6</font>&nbsp;&nbsp;hyacinthum purpuram coccumque bis tinctum et byssum pilos caprarum 
<br><font size=2>7</font>&nbsp;&nbsp;et pelles arietum rubricatas et ianthinas 
<br><font size=2>8</font>&nbsp;&nbsp;ligna setthim 
<br><font size=2>9</font>&nbsp;&nbsp;et oleum ad luminaria concinnanda et ut conficiatur unguentum et thymiama suavissimum 
<br><font size=2>10</font>&nbsp;&nbsp;lapides onychinos et gemmas ad ornatum superumeralis et rationalis 
<br><font size=2>11</font>&nbsp;&nbsp;quisquis vestrum est sapiens veniat et faciat quod Dominus imperavit 
<br><font size=2>12</font>&nbsp;&nbsp;tabernaculum scilicet et tectum eius atque operimentum anulos et tabulata cum vectibus paxillos et bases 
<br><font size=2>13</font>&nbsp;&nbsp;arcam et vectes propitiatorium et velum quod ante illud oppanditur 
<br><font size=2>14</font>&nbsp;&nbsp;mensam cum vectibus et vasis et propositionis panibus 
<br><font size=2>15</font>&nbsp;&nbsp;candelabrum ad luminaria sustentanda vasa illius et lucernas et oleum ad nutrimenta ignium 
<br><font size=2>16</font>&nbsp;&nbsp;altare thymiamatis et vectes oleum unctionis et thymiama ex aromatibus tentorium ad ostium tabernaculi 
<br><font size=2>17</font>&nbsp;&nbsp;altare holocausti et craticulam eius aeneam cum vectibus et vasis suis labrum et basim eius 
<br><font size=2>18</font>&nbsp;&nbsp;cortinas atrii cum columnis et basibus tentorium in foribus vestibuli 
<br><font size=2>19</font>&nbsp;&nbsp;paxillos tabernaculi et atrii cum funiculis suis 
<br><font size=2>20</font>&nbsp;&nbsp;vestimenta quorum usus est in ministerio sanctuarii vestes Aaron pontificis ac filiorum eius ut sacerdotio fungantur mihi 
<br><font size=2>21</font>&nbsp;&nbsp;egressaque omnis multitudo filiorum Israhel de conspectu Mosi 
<br><font size=2>22</font>&nbsp;&nbsp;obtulit mente promptissima atque devota primitias Domino ad faciendum opus tabernaculi testimonii quicquid in cultum et ad vestes sanctas necessarium erat 
<br><font size=2>23</font>&nbsp;&nbsp;viri cum mulieribus praebuerunt armillas et inaures anulos et dextralia omne vas aureum in donaria Domini separatum est 
<br><font size=2>24</font>&nbsp;&nbsp;si quis habuit hyacinthum purpuram coccumque bis tinctum byssum et pilos caprarum pelles arietum rubricatas et ianthinas 
<br><font size=2>25</font>&nbsp;&nbsp;argenti et aeris metalla obtulerunt Domino lignaque setthim in varios usus 
<br><font size=2>26</font>&nbsp;&nbsp;sed et mulieres doctae dederunt quae neverant hyacinthum purpuram et vermiculum ac byssum 
<br><font size=2>27</font>&nbsp;&nbsp;et pilos caprarum sponte propria cuncta tribuentes 
<br><font size=2>28</font>&nbsp;&nbsp;principes vero obtulerunt lapides onychinos et gemmas ad superumerale et rationale 
<br><font size=2>29</font>&nbsp;&nbsp;aromataque et oleum ad luminaria concinnanda et ad praeparandum unguentum ac thymiama odoris suavissimi conponendum 
<br><font size=2>30</font>&nbsp;&nbsp;omnes viri et mulieres mente devota obtulerunt donaria ut fierent opera quae iusserat Dominus per manum Mosi cuncti filii Israhel voluntaria Domino dedicaverunt 
<br><font size=2>31</font>&nbsp;&nbsp;dixitque Moses ad filios Israhel ecce vocavit Dominus ex nomine Beselehel filium Uri filii Hur de tribu Iuda 
<br><font size=2>32</font>&nbsp;&nbsp;implevitque eum spiritu Dei sapientiae et intellegentiae et scientiae omni doctrina 
<br><font size=2>33</font>&nbsp;&nbsp;ad excogitandum et faciendum opus in auro et argento et aere sculpendisque lapidibus et opere carpentario quicquid fabre adinveniri potest 
<br><font size=2>34</font>&nbsp;&nbsp;dedit in corde eius Hooliab quoque filium Achisamech de tribu Dan 
<br><font size=2>35</font>&nbsp;&nbsp;ambos erudivit sapientia ut faciant opera abietarii polymitarii ac plumarii de hyacintho et purpura coccoque bis tincto et bysso et texant omnia ac nova quaeque repperiant 
</p>

<p><a name="36"></A><b>CAPUT 36</b>
</p>

<p><font size=2>1</font>&nbsp;&nbsp;fecit ergo Beselehel et Hooliab et omnis vir sapiens quibus dedit Dominus sapientiam et intellectum ut scirent fabre operari quae in usus sanctuarii necessaria sunt et quae praecepit Dominus 
<br><font size=2>2</font>&nbsp;&nbsp;cumque vocasset eos Moses et omnem eruditum virum cui dederat Deus sapientiam et qui sponte sua obtulerant se ad faciendum opus 
<br><font size=2>3</font>&nbsp;&nbsp;tradidit eis universa donaria filiorum Israhel qui cum instarent operi cotidie mane vota populus offerebat 
<br><font size=2>4</font>&nbsp;&nbsp;unde artifices venire conpulsi 
<br><font size=2>5</font>&nbsp;&nbsp;dixerunt Mosi plus offert populus quam necessarium est 
<br><font size=2>6</font>&nbsp;&nbsp;iussit ergo Moses praeconis voce cantari nec vir nec mulier quicquam ultra offerat in opere sanctuarii sicque cessatum est a muneribus offerendis 
<br><font size=2>7</font>&nbsp;&nbsp;eo quod oblata sufficerent et superabundarent 
<br><font size=2>8</font>&nbsp;&nbsp;feceruntque omnes corde sapientes ad explendum opus tabernaculi cortinas decem de bysso retorta et hyacintho et purpura coccoque bis tincto opere vario et arte polymita 
<br><font size=2>9</font>&nbsp;&nbsp;quarum una habebat in longitudine viginti octo cubitos et in latitudine quattuor una mensura erat omnium cortinarum 
<br><font size=2>10</font>&nbsp;&nbsp;coniunxitque cortinas quinque alteram alteri et alias quinque sibi invicem copulavit 
<br><font size=2>11</font>&nbsp;&nbsp;fecit et ansas hyacinthinas in ora cortinae unius ex utroque latere et in ora cortinae alterius similiter 
<br><font size=2>12</font>&nbsp;&nbsp;ut contra se invicem venirent ansae et mutuo iungerentur 
<br><font size=2>13</font>&nbsp;&nbsp;unde et quinquaginta fudit circulos aureos qui morderent cortinarum ansas et fieret unum tabernaculum 
<br><font size=2>14</font>&nbsp;&nbsp;fecit et saga undecim de pilis caprarum ad operiendum tectum tabernaculi 
<br><font size=2>15</font>&nbsp;&nbsp;unum sagum habebat in longitudine cubitos triginta et in latitudine cubitos quattuor unius mensurae erant omnia saga 
<br><font size=2>16</font>&nbsp;&nbsp;quorum quinque iunxit seorsum et sex alia separatim 
<br><font size=2>17</font>&nbsp;&nbsp;fecitque ansas quinquaginta in ora sagi unius et quinquaginta in ora sagi alterius ut sibi invicem iungerentur 
<br><font size=2>18</font>&nbsp;&nbsp;et fibulas aeneas quinquaginta quibus necteretur tectum et unum pallium ex omnibus sagis fieret 
<br><font size=2>19</font>&nbsp;&nbsp;fecit et opertorium tabernaculi de pellibus arietum rubricatis aliudque desuper velamentum de pellibus ianthinis 
<br><font size=2>20</font>&nbsp;&nbsp;fecit et tabulas tabernaculi de lignis setthim stantes 
<br><font size=2>21</font>&nbsp;&nbsp;decem cubitorum erat longitudo tabulae unius et unum ac semis cubitum latitudo retinebat 
<br><font size=2>22</font>&nbsp;&nbsp;binae incastraturae erant per singulas tabulas ut altera alteri iungeretur sic fecit in omnibus tabulis tabernaculi 
<br><font size=2>23</font>&nbsp;&nbsp;e quibus viginti ad plagam meridianam erant contra austrum 
<br><font size=2>24</font>&nbsp;&nbsp;cum quadraginta basibus argenteis duae bases sub una tabula ponebantur ex utraque angulorum parte ubi incastraturae laterum in angulis terminantur 
<br><font size=2>25</font>&nbsp;&nbsp;ad plagam quoque tabernaculi quae respicit ad aquilonem fecit viginti tabulas 
<br><font size=2>26</font>&nbsp;&nbsp;cum quadraginta argenteis basibus duas bases per singulas tabulas 
<br><font size=2>27</font>&nbsp;&nbsp;contra occidentem vero id est ad eam partem tabernaculi quae mare respicit fecit sex tabulas 
<br><font size=2>28</font>&nbsp;&nbsp;et duas alias per singulos angulos tabernaculi retro 
<br><font size=2>29</font>&nbsp;&nbsp;quae iunctae erant deorsum usque sursum et in unam conpagem pariter ferebantur ita fecit ex utraque parte per angulos 
<br><font size=2>30</font>&nbsp;&nbsp;ut octo essent simul tabulae et haberent bases argenteas sedecim binas scilicet bases sub singulis tabulis 
<br><font size=2>31</font>&nbsp;&nbsp;fecit et vectes de lignis setthim quinque ad continendas tabulas unius lateris tabernaculi 
<br><font size=2>32</font>&nbsp;&nbsp;et quinque alios ad alterius lateris tabulas coaptandas et extra hos quinque alios vectes ad occidentalem plagam tabernaculi contra mare 
<br><font size=2>33</font>&nbsp;&nbsp;fecit quoque vectem alium qui per medias tabulas ab angulo usque ad angulum perveniret 
<br><font size=2>34</font>&nbsp;&nbsp;ipsa autem tabulata deauravit et circulos eorum fecit aureos per quos vectes induci possint quos et ipsos aureis lamminis operuit 
<br><font size=2>35</font>&nbsp;&nbsp;fecit et velum de hyacintho purpura vermiculo ac bysso retorta opere polymitario varium atque distinctum 
<br><font size=2>36</font>&nbsp;&nbsp;et quattuor columnas de lignis setthim quas cum capitibus deauravit fusis basibus earum argenteis 
<br><font size=2>37</font>&nbsp;&nbsp;fecit et tentorium in introitu tabernaculi ex hyacintho purpura vermiculo byssoque retorta opere plumarii 
<br><font size=2>38</font>&nbsp;&nbsp;et columnas quinque cum capitibus suis quas operuit auro basesque earum fudit aeneas 
</p>

<p><a name="37"></A><b>CAPUT 37</b>
</p>

<p><font size=2>1</font>&nbsp;&nbsp;fecit autem Beselehel et arcam de lignis setthim habentem duos semis cubitos in longitudinem et cubitum ac semissem in latitudinem altitudo quoque uno cubito fuit et dimidio vestivitque eam auro purissimo intus ac foris 
<br><font size=2>2</font>&nbsp;&nbsp;et fecit illi coronam auream per gyrum 
<br><font size=2>3</font>&nbsp;&nbsp;conflans quattuor anulos aureos per quattuor angulos eius duos anulos in latere uno et duos in altero 
<br><font size=2>4</font>&nbsp;&nbsp;vectes quoque fecit de lignis setthim quos vestivit auro 
<br><font size=2>5</font>&nbsp;&nbsp;et quos misit in anulos qui erant in lateribus arcae ad portandum eam 
<br><font size=2>6</font>&nbsp;&nbsp;fecit et propitiatorium id est oraculum de auro mundissimo duorum cubitorum et dimidio in longitudine et cubito ac semisse in latitudine 
<br><font size=2>7</font>&nbsp;&nbsp;duos etiam cherubin ex auro ductili quos posuit ex utraque parte propitiatorii 
<br><font size=2>8</font>&nbsp;&nbsp;cherub unum in summitate huius partis et cherub alterum in summitate partis alterius duos cherubin in singulis summitatibus propitiatorii 
<br><font size=2>9</font>&nbsp;&nbsp;extendentes alas et tegentes propitiatorium seque mutuo et illud respectantes 
<br><font size=2>10</font>&nbsp;&nbsp;fecit et mensam de lignis setthim in longitudine duorum cubitorum et in latitudine unius cubiti quae habebat in altitudine cubitum ac semissem 
<br><font size=2>11</font>&nbsp;&nbsp;circumdeditque eam auro mundissimo et fecit illi labium aureum per gyrum 
<br><font size=2>12</font>&nbsp;&nbsp;ipsique labio coronam interrasilem quattuor digitorum et super eandem alteram coronam auream 
<br><font size=2>13</font>&nbsp;&nbsp;fudit et quattuor circulos aureos quos posuit in quattuor angulis per singulos pedes mensae 
<br><font size=2>14</font>&nbsp;&nbsp;contra coronam misitque in eos vectes ut possit mensa portari 
<br><font size=2>15</font>&nbsp;&nbsp;ipsos quoque vectes fecit de lignis setthim et circumdedit eos auro 
<br><font size=2>16</font>&nbsp;&nbsp;et vasa ad diversos usus mensae acetabula fialas cyatos et turibula ex auro puro in quibus offerenda sunt liba 
<br><font size=2>17</font>&nbsp;&nbsp;fecit et candelabrum ductile de auro mundissimo de cuius vecte calami scyphi spherulae ac lilia procedebant 
<br><font size=2>18</font>&nbsp;&nbsp;sex in utroque latere tres calami ex parte una et tres ex altera 
<br><font size=2>19</font>&nbsp;&nbsp;tres scyphi in nucis modum per calamos singulos spherulaeque simul et lilia et tres scyphi instar nucis in calamo altero spherulaeque simul et lilia aequum erat opus sex calamorum qui procedebant de stipite candelabri 
<br><font size=2>20</font>&nbsp;&nbsp;in ipso autem vecte erant quattuor scyphi in nucis modum spherulaeque per singulos et lilia 
<br><font size=2>21</font>&nbsp;&nbsp;et spherae sub duobus calamis per loca tria qui simul sex fiunt calami procedentes de vecte uno 
<br><font size=2>22</font>&nbsp;&nbsp;et spherae igitur et calami ex ipso erant universa ductilia de auro purissimo 
<br><font size=2>23</font>&nbsp;&nbsp;fecit et lucernas septem cum emunctoriis suis et vasa ubi quae emuncta sunt extinguuntur de auro mundissimo 
<br><font size=2>24</font>&nbsp;&nbsp;talentum auri adpendebat candelabrum cum omnibus vasis suis 
<br><font size=2>25</font>&nbsp;&nbsp;fecit et altare thymiamatis de lignis setthim habens per quadrum singulos cubitos et in altitudine duos e cuius angulis procedebant cornua 
<br><font size=2>26</font>&nbsp;&nbsp;vestivitque illud auro purissimo cum craticula ac parietibus et cornibus 
<br><font size=2>27</font>&nbsp;&nbsp;fecitque ei coronam aureolam per gyrum et duos anulos aureos sub corona per singula latera ut mittantur in eos vectes et possit altare portari 
<br><font size=2>28</font>&nbsp;&nbsp;ipsos autem vectes fecit de lignis setthim et operuit lamminis aureis 
<br><font size=2>29</font>&nbsp;&nbsp;conposuit et oleum ad sanctificationis unguentum et thymiama de aromatibus mundissimis opere pigmentarii 
</p>

<p><a name="38"></A><b>CAPUT 38</b>
</p>

<p><font size=2>1</font>&nbsp;&nbsp;fecit et altare holocausti de lignis setthim quinque cubitorum per quadrum et trium in altitudine 
<br><font size=2>2</font>&nbsp;&nbsp;cuius cornua de angulis procedebant operuitque illud aeneis lamminis 
<br><font size=2>3</font>&nbsp;&nbsp;et in usus eius paravit ex aere vasa diversa lebetas forcipes fuscinulas uncinos et ignium receptacula 
<br><font size=2>4</font>&nbsp;&nbsp;craticulamque eius in modum retis fecit aeneam et subter eam in altaris medio arulam 
<br><font size=2>5</font>&nbsp;&nbsp;fusis quattuor anulis per totidem retiaculi summitates ad inmittendos vectes ad portandum 
<br><font size=2>6</font>&nbsp;&nbsp;quos et ipsos fecit de lignis setthim et operuit lamminis aeneis 
<br><font size=2>7</font>&nbsp;&nbsp;induxitque in circulos qui in altaris lateribus eminebant ipsum autem altare non erat solidum sed cavum ex tabulis et intus vacuum 
<br><font size=2>8</font>&nbsp;&nbsp;fecit et labrum aeneum cum base sua de speculis mulierum quae excubabant in ostio tabernaculi 
<br><font size=2>9</font>&nbsp;&nbsp;et atrium in cuius australi plaga erant tentoria de bysso retorta cubitorum centum 
<br><font size=2>10</font>&nbsp;&nbsp;columnae aeneae viginti cum basibus suis capita columnarum et tota operis celatura argentea 
<br><font size=2>11</font>&nbsp;&nbsp;aeque ad septentrionalis plagam tentoria columnae basesque et capita columnarum eiusdem et mensurae et operis ac metalli erant 
<br><font size=2>12</font>&nbsp;&nbsp;in ea vero plaga quae occidentem respicit fuere tentoria cubitorum quinquaginta columnae decem cum basibus suis aeneae et capita columnarum celata argentea 
<br><font size=2>13</font>&nbsp;&nbsp;porro contra orientem quinquaginta cubitorum paravit tentoria 
<br><font size=2>14</font>&nbsp;&nbsp;e quibus quindecim cubitos columnarum trium cum basibus suis unum tenebat latus 
<br><font size=2>15</font>&nbsp;&nbsp;et in parte altera quia utraque introitum tabernaculi facit quindecim aeque cubitorum erant tentoria columnae tres et bases totidem 
<br><font size=2>16</font>&nbsp;&nbsp;cuncta atrii tentoria byssus torta texuerat 
<br><font size=2>17</font>&nbsp;&nbsp;bases columnarum fuere aeneae capita autem earum cum celaturis suis argentea sed et ipsas columnas atrii vestivit argento 
<br><font size=2>18</font>&nbsp;&nbsp;et in introitu eius opere plumario fecit tentorium ex hyacintho purpura vermiculo ac bysso retorta quod habebat viginti cubitos in longitudine altitudo vero quinque cubitorum erat iuxta mensuram quam cuncta atrii habebant tentoria 
<br><font size=2>19</font>&nbsp;&nbsp;columnae autem ingressus fuere quattuor cum basibus aeneis capitaque earum et celaturae argenteae 
<br><font size=2>20</font>&nbsp;&nbsp;paxillos quoque tabernaculi et atrii per gyrum fecit aeneos 
<br><font size=2>21</font>&nbsp;&nbsp;haec sunt instrumenta tabernaculi testimonii quae numerata sunt iuxta praeceptum Mosi in caerimonias Levitarum per manum Ithamar filii Aaron sacerdotis 
<br><font size=2>22</font>&nbsp;&nbsp;quas Beselehel filius Uri filii Hur de tribu Iuda Domino per Mosen iubente conpleverat 
<br><font size=2>23</font>&nbsp;&nbsp;iuncto sibi socio Hooliab filio Achisamech de tribu Dan qui et ipse artifex lignorum egregius fuit et polymitarius atque plumarius ex hyacintho purpura vermiculo et bysso 
<br><font size=2>24</font>&nbsp;&nbsp;omne aurum quod expensum est in opere sanctuarii et quod oblatum in donariis viginti novem talentorum fuit et septingentorum triginta siclorum ad mensuram sanctuarii 
<br><font size=2>25</font>&nbsp;&nbsp;oblatum est autem ab his qui transierant ad numerum a viginti annis et supra de sescentis tribus milibus et quingentis quinquaginta armatorum 
<br><font size=2>26</font>&nbsp;&nbsp;fuerunt praeterea centum talenta argenti e quibus conflatae sunt bases sanctuarii et introitus ubi velum pendet 
<br><font size=2>27</font>&nbsp;&nbsp;centum bases factae sunt de talentis centum singulis talentis per bases singulas supputatis 
<br><font size=2>28</font>&nbsp;&nbsp;de mille autem septingentis et septuaginta quinque fecit capita columnarum quas et ipsas vestivit argento 
<br><font size=2>29</font>&nbsp;&nbsp;aeris quoque oblata sunt talenta septuaginta duo milia et quadringenti supra sicli 
<br><font size=2>30</font>&nbsp;&nbsp;ex quibus fusae sunt bases in introitu tabernaculi testimonii et altare aeneum cum craticula sua omniaque vasa quae ad usum eius pertinent 
<br><font size=2>31</font>&nbsp;&nbsp;et bases atrii tam in circuitu quam in ingressu eius et paxilli tabernaculi atque atrii per gyrum 
</p>

<p><a name="39"></A><b>CAPUT 39</b>
</p>

<p><font size=2>1</font>&nbsp;&nbsp;de hyacintho vero et purpura vermiculo ac bysso fecit vestes quibus indueretur Aaron quando ministrabat in sanctis sicut praecepit Dominus Mosi 
<br><font size=2>2</font>&nbsp;&nbsp;fecit igitur superumerale de auro hyacintho et purpura coccoque bis tincto et bysso retorta 
<br><font size=2>3</font>&nbsp;&nbsp;opere polymitario inciditque bratteas aureas et extenuavit in fila ut possint torqueri cum priorum colorum subtemine 
<br><font size=2>4</font>&nbsp;&nbsp;duasque oras sibi invicem copulatas in utroque latere summitatum 
<br><font size=2>5</font>&nbsp;&nbsp;et balteum ex hisdem coloribus sicut praeceperat Dominus Mosi 
<br><font size=2>6</font>&nbsp;&nbsp;paravit et duos lapides onychinos adstrictos et inclusos auro et sculptos arte gemmaria nominibus filiorum Israhel 
<br><font size=2>7</font>&nbsp;&nbsp;posuitque eos in lateribus superumeralis in monumentum filiorum Israhel sicut praeceperat Dominus Mosi 
<br><font size=2>8</font>&nbsp;&nbsp;fecit et rationale opere polymito iuxta opus superumeralis ex auro hyacintho purpura coccoque bis tincto et bysso retorta 
<br><font size=2>9</font>&nbsp;&nbsp;quadrangulum duplex mensurae palmi 
<br><font size=2>10</font>&nbsp;&nbsp;et posuit in eo gemmarum ordines quattuor in primo versu erat sardius topazius zmaragdus 
<br><font size=2>11</font>&nbsp;&nbsp;in secundo carbunculus sapphyrus iaspis 
<br><font size=2>12</font>&nbsp;&nbsp;in tertio ligyrius achates amethistus 
<br><font size=2>13</font>&nbsp;&nbsp;in quarto chrysolitus onychinus berillus circumdati et inclusi auro per ordines suos 
<br><font size=2>14</font>&nbsp;&nbsp;ipsique lapides duodecim sculpti erant nominibus duodecim tribuum Israhel singuli per nomina singulorum 
<br><font size=2>15</font>&nbsp;&nbsp;fecerunt in rationali et catenulas sibi invicem coherentes de auro purissimo 
<br><font size=2>16</font>&nbsp;&nbsp;et duos uncinos totidemque anulos aureos porro anulos posuerunt in utroque latere rationalis 
<br><font size=2>17</font>&nbsp;&nbsp;e quibus penderent duae catenae aureae quas inseruerunt uncinis qui in superumeralis angulis eminebant 
<br><font size=2>18</font>&nbsp;&nbsp;haec et ante et retro ita conveniebant sibi ut superumerale et rationale mutuo necterentur 
<br><font size=2>19</font>&nbsp;&nbsp;stricta ad balteum et anulis fortius copulata quos iungebat vitta hyacinthina ne laxe fluerent et a se invicem moverentur sicut praecepit Dominus Mosi 
<br><font size=2>20</font>&nbsp;&nbsp;fecerunt quoque tunicam superumeralis totam hyacinthinam 
<br><font size=2>21</font>&nbsp;&nbsp;et capitium in superiori parte contra medium oramque per gyrum capitii textilem 
<br><font size=2>22</font>&nbsp;&nbsp;deorsum autem ad pedes mala punica ex hyacintho purpura vermiculo ac bysso retorta 
<br><font size=2>23</font>&nbsp;&nbsp;et tintinabula de auro mundissimo quae posuerunt inter mala granata in extrema parte tunicae per gyrum 
<br><font size=2>24</font>&nbsp;&nbsp;tintinabulum aureum et malum punicum quibus ornatus incedebat pontifex quando ministerio fungebatur sicut praecepit Dominus Mosi 
<br><font size=2>25</font>&nbsp;&nbsp;fecerunt et tunicas byssinas opere textili Aaron et filiis eius 
<br><font size=2>26</font>&nbsp;&nbsp;et mitras cum coronulis suis ex bysso 
<br><font size=2>27</font>&nbsp;&nbsp;feminalia quoque linea byssina 
<br><font size=2>28</font>&nbsp;&nbsp;cingulum vero de bysso retorta hyacintho purpura ac vermiculo distinctum arte plumaria sicut praecepit Dominus Mosi 
<br><font size=2>29</font>&nbsp;&nbsp;fecerunt et lamminam sacrae venerationis de auro purissimo scripseruntque in ea opere gemmario Sanctum Domini 
<br><font size=2>30</font>&nbsp;&nbsp;et strinxerunt eam cum mitra vitta hyacinthina sicut praecepit Dominus Mosi 
<br><font size=2>31</font>&nbsp;&nbsp;perfectum est igitur omne opus tabernaculi et tecti testimonii feceruntque filii Israhel cuncta quae praeceperat Dominus Mosi 
<br><font size=2>32</font>&nbsp;&nbsp;et obtulerunt tabernaculum et tectum et universam supellectilem anulos tabulas vectes columnas ac bases 
<br><font size=2>33</font>&nbsp;&nbsp;opertorium de pellibus arietum rubricatis et aliud operimentum de ianthinis pellibus 
<br><font size=2>34</font>&nbsp;&nbsp;velum arcam vectes propitiatorium 
<br><font size=2>35</font>&nbsp;&nbsp;mensam cum vasis et propositionis panibus 
<br><font size=2>36</font>&nbsp;&nbsp;candelabrum lucernas et utensilia eorum cum oleo 
<br><font size=2>37</font>&nbsp;&nbsp;altare aureum et unguentum thymiama ex aromatibus 
<br><font size=2>38</font>&nbsp;&nbsp;et tentorium in introitu tabernaculi 
<br><font size=2>39</font>&nbsp;&nbsp;altare aeneum retiaculum vectes et vasa eius omnia labrum cum basi sua tentoria atrii et columnas cum basibus suis 
<br><font size=2>40</font>&nbsp;&nbsp;tentorium in introitu atrii funiculosque illius et paxillos nihil ex vasis defuit quae in ministerium tabernaculi et in tectum foederis iussa sunt fieri 
<br><font size=2>41</font>&nbsp;&nbsp;vestes quoque quibus sacerdotes utuntur in sanctuario Aaron scilicet et filii eius 
<br><font size=2>42</font>&nbsp;&nbsp;obtulerunt filii Israhel sicut praeceperat Dominus 
<br><font size=2>43</font>&nbsp;&nbsp;quae postquam Moses cuncta vidit expleta benedixit eis 
</p>

<p><a name="40"></A><b>CAPUT 40</b>
</p>

<p><font size=2>1</font>&nbsp;&nbsp;locutusque est Dominus ad Mosen dicens 
<br><font size=2>2</font>&nbsp;&nbsp;mense primo die prima mensis eriges tabernaculum testimonii 
<br><font size=2>3</font>&nbsp;&nbsp;et pones in eo arcam dimittesque ante illam velum 
<br><font size=2>4</font>&nbsp;&nbsp;et inlata mensa pones super eam quae rite praecepta sunt candelabrum stabit cum lucernis suis 
<br><font size=2>5</font>&nbsp;&nbsp;et altare aureum in quo adoletur incensum coram arca testimonii tentorium in introitu tabernaculi pones 
<br><font size=2>6</font>&nbsp;&nbsp;et ante illud altare holocausti 
<br><font size=2>7</font>&nbsp;&nbsp;labrum inter altare et tabernaculum quod implebis aqua 
<br><font size=2>8</font>&nbsp;&nbsp;circumdabisque atrium tentoriis et ingressum eius 
<br><font size=2>9</font>&nbsp;&nbsp;et adsumpto unctionis oleo ungues tabernaculum cum vasis suis ut sanctificentur 
<br><font size=2>10</font>&nbsp;&nbsp;altare holocausti et omnia vasa eius 
<br><font size=2>11</font>&nbsp;&nbsp;labrum cum basi sua omnia unctionis oleo consecrabis ut sint sancta sanctorum 
<br><font size=2>12</font>&nbsp;&nbsp;adplicabisque Aaron et filios eius ad fores tabernaculi testimonii et lotos aqua 
<br><font size=2>13</font>&nbsp;&nbsp;indues sanctis vestibus ut ministrent mihi et unctio eorum in sacerdotium proficiat sempiternum 
<br><font size=2>14</font>&nbsp;&nbsp;fecitque Moses omnia quae praeceperat Dominus 
<br><font size=2>15</font>&nbsp;&nbsp;igitur mense primo anni secundi in prima die mensis conlocatum est tabernaculum 
<br><font size=2>16</font>&nbsp;&nbsp;erexitque illud Moses et posuit tabulas ac bases et vectes statuitque columnas 
<br><font size=2>17</font>&nbsp;&nbsp;et expandit tectum super tabernaculum inposito desuper operimento sicut Dominus imperarat 
<br><font size=2>18</font>&nbsp;&nbsp;posuit et testimonium in arca subditis infra vectibus et oraculum desuper 
<br><font size=2>19</font>&nbsp;&nbsp;cumque intulisset arcam in tabernaculum adpendit ante eam velum ut expleret Domini iussionem 
<br><font size=2>20</font>&nbsp;&nbsp;posuit et mensam in tabernaculo testimonii ad plagam septentrionalem extra velum 
<br><font size=2>21</font>&nbsp;&nbsp;ordinatis coram propositionis panibus sicut praeceperat Dominus Mosi 
<br><font size=2>22</font>&nbsp;&nbsp;posuit et candelabrum in tabernaculum testimonii e regione mensae in parte australi 
<br><font size=2>23</font>&nbsp;&nbsp;locatis per ordinem lucernis iuxta praeceptum Domini 
<br><font size=2>24</font>&nbsp;&nbsp;posuit et altare aureum sub tecto testimonii contra velum 
<br><font size=2>25</font>&nbsp;&nbsp;et adolevit super eo incensum aromatum sicut iusserat Dominus 
<br><font size=2>26</font>&nbsp;&nbsp;posuit et tentorium in introitu tabernaculi 
<br><font size=2>27</font>&nbsp;&nbsp;et altare holocausti in vestibulo testimonii offerens in eo holocaustum et sacrificia ut Dominus imperarat 
<br><font size=2>28</font>&nbsp;&nbsp;labrum quoque statuit inter tabernaculum testimonii et altare implens illud aqua 
<br><font size=2>29</font>&nbsp;&nbsp;laveruntque Moses et Aaron ac filii eius manus suas et pedes 
<br><font size=2>30</font>&nbsp;&nbsp;cum ingrederentur tectum foederis et accederent ad altare sicut praeceperat Dominus 
<br><font size=2>31</font>&nbsp;&nbsp;erexit et atrium per gyrum tabernaculi et altaris ducto in introitu eius tentorio postquam cuncta perfecta sunt 
<br><font size=2>32</font>&nbsp;&nbsp;operuit nubes tabernaculum testimonii et gloria Domini implevit illud 
<br><font size=2>33</font>&nbsp;&nbsp;nec poterat Moses ingredi tectum foederis nube operiente omnia et maiestate Domini coruscante quia cuncta nubes operuerat 
<br><font size=2>34</font>&nbsp;&nbsp;si quando nubes tabernaculum deserebat proficiscebantur filii Israhel per turmas suas 
<br><font size=2>35</font>&nbsp;&nbsp;si pendebat desuper manebant in eodem loco 
<br><font size=2>36</font>&nbsp;&nbsp;nubes quippe Domini incubabat per diem tabernaculo et ignis in nocte videntibus populis Israhel per cunctas mansiones suas
</p>
<p class=border></P>
<p>
<table border=0 cellspacing=15 cellpadding=0 align=CENTER>
<tr>
	<td><a href="/bible.html">The Bible</A>
	<td><a href="/christian.html">Christian Latin</A>
	<td><a href="/index.html">The Latin Library</A>
	<td><a href="/classics.html">The Classics Page</A>
</TABLE>
</P>

</BODY></HTML>