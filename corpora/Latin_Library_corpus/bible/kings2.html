<HTML><HEAD><TITLE>Vulgate: Kings II</TITLE></HEAD><BODY BACKGROUND="/white.jpg" BGCOLOR="#FFFFFF">
<BASEFONT SIZE=4>
<BR>
<FONT COLOR="#7A0704" SIZE="5"><CENTER>LIBER II REGUM</CENTER></FONT></font>
<P><HR><CENTER>
	<FONT SIZE="3"><A HREF=#1>1</A>	<A HREF=#2>2</A>	<A HREF=#3>3</A>	<A HREF=#4>4</A>	<A HREF=#5>5</A>	<A HREF=#6>6</A>	<A HREF=#7>7</A>	<A HREF=#8>8</A>	<A HREF=#9>9</A>	<A HREF=#10>10</A>	<A HREF=#11>11</A>	<A HREF=#12>12</A>	<A HREF=#13>13</A>	<A HREF=#14>14</A>	<A HREF=#15>15</A>	<A HREF=#16>16</A>	<A HREF=#17>17</A>	<A HREF=#18>18</A>	<A HREF=#19>19</A>	<A HREF=#20>20</A>	<A HREF=#21>21</A>	<A HREF=#22>22</A>	<A HREF=#23>23</A>	<A HREF=#24>24</A>	<A HREF=#25>25</A>	</FONT></CENTER><HR>
<FONT SIZE="4">
<P><A NAME="1"></A><B>CAPUT 1</B><P>
<FONT size=2>1</FONT>&nbsp;&nbsp;praevaricatus est autem Moab in Israhel postquam mortuus est Ahab<BR><FONT size=2>2</FONT>&nbsp;&nbsp;ceciditque Ohozias per cancellos cenaculi sui quod habebat in Samaria et aegrotavit misitque nuntios dicens ad eos ite consulite Beelzebub deum Accaron utrum vivere queam de infirmitate mea hac<BR><FONT size=2>3</FONT>&nbsp;&nbsp;angelus autem Domini locutus est ad Heliam Thesbiten surge ascende in occursum nuntiorum regis Samariae et dices ad eos numquid non est Deus in Israhel ut eatis ad consulendum Beelzebub deum Accaron<BR><FONT size=2>4</FONT>&nbsp;&nbsp;quam ob rem haec dicit Dominus de lectulo super quem ascendisti non descendes sed morte morieris et abiit Helias<BR><FONT size=2>5</FONT>&nbsp;&nbsp;reversique sunt nuntii ad Ohoziam qui dixit eis quare reversi estis<BR><FONT size=2>6</FONT>&nbsp;&nbsp;at illi responderunt ei vir occurrit nobis et dixit ad nos ite revertimini ad regem qui misit vos et dicetis ei haec dicit Dominus numquid quia non erat Deus in Israhel mittis ut consulatur Beelzebub deus Accaron idcirco de lectulo super quem ascendisti non descendes sed morte morieris<BR><FONT size=2>7</FONT>&nbsp;&nbsp;qui dixit eis cuius figurae et habitu est vir qui occurrit vobis et locutus est verba haec<BR><FONT size=2>8</FONT>&nbsp;&nbsp;at illi dixerunt vir pilosus et zona pellicia accinctis renibus qui ait Helias Thesbites est<BR><FONT size=2>9</FONT>&nbsp;&nbsp;misitque ad eum quinquagenarium principem et quinquaginta qui erant sub eo qui ascendit ad eum sedentique in vertice montis ait homo Dei rex praecepit ut descendas<BR><FONT size=2>10</FONT>&nbsp;&nbsp;respondensque Helias dixit quinquagenario si homo Dei sum descendat ignis e caelo et devoret te et quinquaginta tuos descendit itaque ignis e caelo et devoravit eum et quinquaginta qui erant cum eo<BR><FONT size=2>11</FONT>&nbsp;&nbsp;rursum misit ad eum principem quinquagenarium alterum et quinquaginta cum eo qui locutus est illi homo Dei haec dicit rex festina descende<BR><FONT size=2>12</FONT>&nbsp;&nbsp;respondens Helias ait si homo Dei ego sum descendat ignis e caelo et devoret te et quinquaginta tuos descendit ergo ignis Dei e caelo et devoravit illum et quinquaginta eius<BR><FONT size=2>13</FONT>&nbsp;&nbsp;iterum misit principem quinquagenarium tertium et quinquaginta qui erant cum eo qui cum venisset curvavit genua contra Heliam et precatus est eum et ait homo Dei noli despicere animam meam et animam servorum tuorum qui mecum sunt<BR><FONT size=2>14</FONT>&nbsp;&nbsp;ecce descendit ignis de caelo et devoravit duos principes quinquagenarios primos et quinquagenos qui cum eis erant sed nunc obsecro ut miserearis animae meae<BR><FONT size=2>15</FONT>&nbsp;&nbsp;locutus est autem angelus Domini ad Heliam dicens descende cum eo ne timeas surrexit igitur et descendit cum eo ad regem<BR><FONT size=2>16</FONT>&nbsp;&nbsp;et locutus est ei haec dicit Dominus quia misisti nuntios ad consulendum Beelzebub deum Accaron quasi non esset Deus in Israhel a quo possis interrogare sermonem ideo de lectulo super quem ascendisti non descendes sed morte morieris<BR><FONT size=2>17</FONT>&nbsp;&nbsp;mortuus est ergo iuxta sermonem Domini quem locutus est Helias et regnavit Ioram frater eius pro eo anno secundo Ioram filii Iosaphat regis Iudae non enim habebat filium<BR><FONT size=2>18</FONT>&nbsp;&nbsp;reliqua autem verborum Ohoziae quae operatus est nonne haec scripta sunt in libro sermonum dierum regum Israhel 
<P><HR>
<P><A NAME="2"></A><B>CAPUT 2</B><P>
<FONT size=2>1</FONT>&nbsp;&nbsp;factum est autem cum levare vellet Dominus Heliam per turbinem in caelum ibant Helias et Heliseus de Galgalis<BR><FONT size=2>2</FONT>&nbsp;&nbsp;dixitque Helias ad Heliseum sede hic quia Dominus misit me usque Bethel cui ait Heliseus vivit Dominus et vivit anima tua quia non derelinquam te cumque descendissent Bethel<BR><FONT size=2>3</FONT>&nbsp;&nbsp;egressi sunt filii prophetarum qui erant Bethel ad Heliseum et dixerunt ei numquid nosti quia hodie Dominus tollat dominum tuum a te qui respondit et ego novi silete<BR><FONT size=2>4</FONT>&nbsp;&nbsp;dixit autem Helias ad Heliseum sede hic quia Dominus misit me in Hiericho et ille ait vivit Dominus et vivit anima tua quia non derelinquam te cumque venissent Hierichum<BR><FONT size=2>5</FONT>&nbsp;&nbsp;accesserunt filii prophetarum qui erant in Hiericho ad Heliseum et dixerunt ei numquid nosti quia hodie Dominus tollet dominum tuum a te et ait et ego novi silete<BR><FONT size=2>6</FONT>&nbsp;&nbsp;dixit autem ei Helias sede hic quia Dominus misit me ad Iordanem qui ait vivit Dominus et vivit anima tua quia non derelinquam te ierunt igitur ambo pariter<BR><FONT size=2>7</FONT>&nbsp;&nbsp;et quinquaginta viri de filiis prophetarum secuti sunt qui et steterunt e contra longe illi autem ambo stabant super Iordanem<BR><FONT size=2>8</FONT>&nbsp;&nbsp;tulitque Helias pallium suum et involvit illud et percussit aquas quae divisae sunt in utramque partem et transierunt ambo per siccum<BR><FONT size=2>9</FONT>&nbsp;&nbsp;cumque transissent Helias dixit ad Heliseum postula quod vis ut faciam tibi antequam tollar a te dixitque Heliseus obsecro ut fiat duplex spiritus tuus in me<BR><FONT size=2>10</FONT>&nbsp;&nbsp;qui respondit rem difficilem postulasti attamen si videris me quando tollor a te erit quod petisti si autem non videris non erit<BR><FONT size=2>11</FONT>&nbsp;&nbsp;cumque pergerent et incedentes sermocinarentur ecce currus igneus et equi ignei diviserunt utrumque et ascendit Helias per turbinem in caelum<BR><FONT size=2>12</FONT>&nbsp;&nbsp;Heliseus autem videbat et clamabat pater mi pater mi currus Israhel et auriga eius et non vidit eum amplius adprehenditque vestimenta sua et scidit illa in duas partes<BR><FONT size=2>13</FONT>&nbsp;&nbsp;et levavit pallium Heliae quod ceciderat ei reversusque stetit super ripam Iordanis<BR><FONT size=2>14</FONT>&nbsp;&nbsp;et pallio Heliae quod ceciderat ei percussit aquas et dixit ubi est Deus Heliae etiam nunc percussitque aquas et divisae sunt huc atque illuc et transiit Heliseus<BR><FONT size=2>15</FONT>&nbsp;&nbsp;videntes autem filii prophetarum qui erant in Hiericho de contra dixerunt requievit spiritus Heliae super Heliseum et venientes in occursum eius adoraverunt eum proni in terram<BR><FONT size=2>16</FONT>&nbsp;&nbsp;dixeruntque illi ecce cum servis tuis sunt quinquaginta viri fortes qui possint ire et quaerere dominum tuum ne forte tulerit eum spiritus Domini et proiecerit in uno montium aut in una vallium qui ait nolite mittere<BR><FONT size=2>17</FONT>&nbsp;&nbsp;coegeruntque eum donec adquiesceret et diceret mittite et miserunt quinquaginta viros qui cum quaesissent tribus diebus non invenerunt<BR><FONT size=2>18</FONT>&nbsp;&nbsp;et reversi sunt ad eum at ille habitabat in Hiericho dixitque eis numquid non dixi vobis nolite ire<BR><FONT size=2>19</FONT>&nbsp;&nbsp;dixerunt quoque viri civitatis ad Heliseum ecce habitatio civitatis huius optima est sicut tu ipse domine perspicis sed aquae pessimae sunt et terra sterilis<BR><FONT size=2>20</FONT>&nbsp;&nbsp;at ille ait adferte mihi vas novum et mittite in illud sal qui cum adtulissent<BR><FONT size=2>21</FONT>&nbsp;&nbsp;egressus ad fontem aquarum misit in eum sal et ait haec dicit Dominus sanavi aquas has et non erit ultra in eis mors neque sterilitas<BR><FONT size=2>22</FONT>&nbsp;&nbsp;sanatae sunt ergo aquae usque ad diem hanc iuxta verbum Helisei quod locutus est<BR><FONT size=2>23</FONT>&nbsp;&nbsp;ascendit autem inde Bethel cumque ascenderet per viam pueri parvi egressi sunt de civitate et inludebant ei dicentes ascende calve ascende calve<BR><FONT size=2>24</FONT>&nbsp;&nbsp;qui cum se respexisset vidit eos et maledixit eis in nomine Domini egressique sunt duo ursi de saltu et laceraverunt ex eis quadraginta duos pueros<BR><FONT size=2>25</FONT>&nbsp;&nbsp;abiit autem inde in montem Carmeli et inde reversus est Samariam 
<P><HR>
<P><A NAME="3"></A><B>CAPUT 3</B><P>
<FONT size=2>1</FONT>&nbsp;&nbsp;Ioram vero filius Ahab regnavit super Israhel in Samaria anno octavodecimo Iosaphat regis Iudae regnavitque duodecim annis<BR><FONT size=2>2</FONT>&nbsp;&nbsp;et fecit malum coram Domino sed non sicut pater suus et mater tulit enim statuas Baal quas fecerat pater eius<BR><FONT size=2>3</FONT>&nbsp;&nbsp;verumtamen in peccatis Hieroboam filii Nabath qui peccare fecit Israhel adhesit nec recessit ab eis<BR><FONT size=2>4</FONT>&nbsp;&nbsp;porro Mesa rex Moab nutriebat pecora multa et solvebat regi Israhel centum milia agnorum et centum milia arietum cum velleribus suis<BR><FONT size=2>5</FONT>&nbsp;&nbsp;cumque mortuus fuisset Ahab praevaricatus est foedus quod habebat cum rege Israhel<BR><FONT size=2>6</FONT>&nbsp;&nbsp;egressus est igitur rex Ioram in die illa de Samaria et recensuit universum Israhel<BR><FONT size=2>7</FONT>&nbsp;&nbsp;misitque ad Iosaphat regem Iuda dicens rex Moab recessit a me veni mecum contra Moab ad proelium qui respondit ascendam qui meus est tuus est populus meus populus tuus equi mei equi tui<BR><FONT size=2>8</FONT>&nbsp;&nbsp;dixitque per quam viam ascendemus at ille respondit per desertum Idumeae<BR><FONT size=2>9</FONT>&nbsp;&nbsp;perrexerunt igitur rex Israhel et rex Iuda et rex Edom et circumierunt per viam septem dierum nec erat aqua exercitui et iumentis quae sequebantur eos<BR><FONT size=2>10</FONT>&nbsp;&nbsp;dixitque rex Israhel eheu eheu eheu congregavit nos Dominus tres reges ut traderet in manu Moab<BR><FONT size=2>11</FONT>&nbsp;&nbsp;et ait Iosaphat estne hic propheta Domini ut deprecemur Dominum per eum et respondit unus de servis regis Israhel est hic Heliseus filius Saphat qui fundebat aquam super manus Heliae<BR><FONT size=2>12</FONT>&nbsp;&nbsp;et ait Iosaphat est apud eum sermo Domini descenditque ad eum rex Israhel et Iosaphat et rex Edom<BR><FONT size=2>13</FONT>&nbsp;&nbsp;dixit autem Heliseus ad regem Israhel quid mihi et tibi est vade ad prophetas patris tui et matris tuae et ait illi rex Israhel quare congregavit Dominus tres reges hos ut traderet eos in manu Moab<BR><FONT size=2>14</FONT>&nbsp;&nbsp;dixit autem Heliseus vivit Dominus exercituum in cuius conspectu sto quod si non vultum Iosaphat regis Iudae erubescerem ne adtendissem quidem te nec respexissem<BR><FONT size=2>15</FONT>&nbsp;&nbsp;nunc autem adducite mihi psalten cumque caneret psaltes facta est super eum manus Domini et ait<BR><FONT size=2>16</FONT>&nbsp;&nbsp;haec dicit Dominus facite alveum torrentis huius fossas et fossas<BR><FONT size=2>17</FONT>&nbsp;&nbsp;haec enim dicit Dominus non videbitis ventum neque pluviam et alveus iste replebitur aquis et bibetis vos et familiae vestrae et iumenta vestra<BR><FONT size=2>18</FONT>&nbsp;&nbsp;parumque hoc est in conspectu Domini insuper tradet etiam Moab in manu vestra<BR><FONT size=2>19</FONT>&nbsp;&nbsp;et percutietis omnem civitatem munitam et omnem urbem electam et universum lignum fructiferum succidetis cunctosque fontes aquarum obturabitis et omnem agrum egregium operietis lapidibus<BR><FONT size=2>20</FONT>&nbsp;&nbsp;factum est igitur mane quando sacrificium offerri solet et ecce aquae veniebant per viam Edom et repleta est terra aquis<BR><FONT size=2>21</FONT>&nbsp;&nbsp;universi autem Moabitae audientes quod ascendissent reges ut pugnarent adversum eos convocaverunt omnes qui accincti erant balteo desuper et steterunt in terminis<BR><FONT size=2>22</FONT>&nbsp;&nbsp;primoque mane surgentes et orto iam sole ex adverso aquarum viderunt Moabitae contra aquas rubras quasi sanguinem<BR><FONT size=2>23</FONT>&nbsp;&nbsp;dixeruntque sanguis est gladii pugnaverunt reges contra se et caesi sunt mutuo nunc perge ad praedam Moab<BR><FONT size=2>24</FONT>&nbsp;&nbsp;perrexeruntque in castra Israhel porro consurgens Israhel percussit Moab at illi fugerunt coram eis venerunt igitur qui vicerant et percusserunt Moab<BR><FONT size=2>25</FONT>&nbsp;&nbsp;et civitates destruxerunt et omnem agrum optimum mittentes singuli lapides repleverunt et universos fontes aquarum obturaverunt et omnia ligna fructifera succiderunt ita ut muri tantum fictiles remanerent et circumdata est civitas a fundibalariis et magna ex parte percussa<BR><FONT size=2>26</FONT>&nbsp;&nbsp;quod cum vidisset rex Moab praevaluisse scilicet hostes tulit secum septingentos viros educentes gladium ut inrumperet ad regem Edom et non potuerunt<BR><FONT size=2>27</FONT>&nbsp;&nbsp;arripiensque filium suum primogenitum qui regnaturus erat pro eo obtulit holocaustum super murum et facta est indignatio magna in Israhel statimque recesserunt ab eo et reversi sunt in terram suam 
<P><HR>
<P><A NAME="4"></A><B>CAPUT 4</B><P>
<FONT size=2>1</FONT>&nbsp;&nbsp;mulier autem quaedam de uxoribus prophetarum clamabat ad Heliseum dicens servus tuus vir meus mortuus est et tu nosti quia servus tuus fuit timens Dominum et ecce creditor venit ut tollat duos filios meos ad serviendum sibi<BR><FONT size=2>2</FONT>&nbsp;&nbsp;cui dixit Heliseus quid vis ut faciam tibi dic mihi quid habes in domo tua at illa respondit non habeo ancilla tua quicquam in domo mea nisi parum olei quo unguear<BR><FONT size=2>3</FONT>&nbsp;&nbsp;cui ait vade pete mutuo ab omnibus vicinis tuis vasa vacua non pauca<BR><FONT size=2>4</FONT>&nbsp;&nbsp;et ingredere et claude ostium cum intrinsecus fueris tu et filii tui et mitte inde in omnia vasa haec et cum plena fuerint tolles<BR><FONT size=2>5</FONT>&nbsp;&nbsp;ivit itaque mulier et clusit ostium super se et super filios suos illi offerebant vasa et illa infundebat<BR><FONT size=2>6</FONT>&nbsp;&nbsp;cumque plena fuissent vasa dixit ad filium suum adfer mihi adhuc vas et ille respondit non habeo stetitque oleum<BR><FONT size=2>7</FONT>&nbsp;&nbsp;venit autem illa et indicavit homini Dei et ille vade inquit vende oleum et redde creditori tuo tu autem et filii tui vivite de reliquo<BR><FONT size=2>8</FONT>&nbsp;&nbsp;facta est autem quaedam dies et transiebat Heliseus per Sunam erat autem ibi mulier magna quae tenuit eum ut comederet panem cumque frequenter inde transiret devertebat ad eam ut comederet panem<BR><FONT size=2>9</FONT>&nbsp;&nbsp;quae dixit ad virum suum animadverto quod vir Dei sanctus est iste qui transit per nos frequenter<BR><FONT size=2>10</FONT>&nbsp;&nbsp;faciamus ergo cenaculum parvum et ponamus ei in eo lectulum et mensam et sellam et candelabrum ut cum venerit ad nos maneat ibi<BR><FONT size=2>11</FONT>&nbsp;&nbsp;facta est igitur dies quaedam et veniens devertit in cenaculum et requievit ibi<BR><FONT size=2>12</FONT>&nbsp;&nbsp;dixitque ad Giezi puerum suum voca Sunamitin istam qui cum vocasset eam et illa stetisset coram eo<BR><FONT size=2>13</FONT>&nbsp;&nbsp;dixit ad puerum loquere ad eam ecce sedule in omnibus ministrasti nobis quid vis ut faciam tibi numquid habes negotium et vis ut loquar regi sive principi militiae quae respondit in medio populi mei habito<BR><FONT size=2>14</FONT>&nbsp;&nbsp;et ait quid ergo vult ut faciam ei dixitque Giezi ne quaeras filium enim non habet et vir eius senex est<BR><FONT size=2>15</FONT>&nbsp;&nbsp;praecepit itaque ut vocaret eam quae cum vocata fuisset et stetisset ad ostium<BR><FONT size=2>16</FONT>&nbsp;&nbsp;dixit ad eam in tempore isto et in hac eadem hora si vita comes fuerit habebis in utero filium at illa respondit noli quaeso domine mi vir Dei noli mentiri ancillae tuae<BR><FONT size=2>17</FONT>&nbsp;&nbsp;et concepit mulier et peperit filium in tempore et in hora eadem quam dixerat Heliseus<BR><FONT size=2>18</FONT>&nbsp;&nbsp;crevit autem puer et cum esset quaedam dies et egressus isset ad patrem suum ad messores<BR><FONT size=2>19</FONT>&nbsp;&nbsp;ait patri suo caput meum caput meum at ille dixit puero tolle et duc eum ad matrem suam<BR><FONT size=2>20</FONT>&nbsp;&nbsp;qui cum tulisset et adduxisset eum ad matrem suam posuit eum illa super genua sua usque ad meridiem et mortuus est<BR><FONT size=2>21</FONT>&nbsp;&nbsp;ascendit autem et conlocavit eum super lectulum hominis Dei et clusit ostium et egressa<BR><FONT size=2>22</FONT>&nbsp;&nbsp;vocavit virum suum et ait mitte mecum obsecro unum de pueris et asinam ut excurram usque ad hominem Dei et revertar<BR><FONT size=2>23</FONT>&nbsp;&nbsp;qui ait illi quam ob causam vadis ad eum hodie non sunt kalendae neque sabbatum quae respondit vale<BR><FONT size=2>24</FONT>&nbsp;&nbsp;stravitque asinam et praecepit puero mina et propera ne mihi moram facias in eundo et hoc age quod praecipio tibi<BR><FONT size=2>25</FONT>&nbsp;&nbsp;profecta est igitur et venit ad virum Dei in montem Carmeli cumque vidisset eam vir Dei de contra ait ad Giezi puerum suum ecce Sunamitis illa<BR><FONT size=2>26</FONT>&nbsp;&nbsp;vade ergo in occursum eius et dic ei rectene agitur circa te et circa virum tuum et circa filium tuum quae respondit recte<BR><FONT size=2>27</FONT>&nbsp;&nbsp;cumque venisset ad virum Dei in monte adprehendit pedes eius et accessit Giezi ut amoveret eam et ait homo Dei dimitte illam anima enim eius in amaritudine est et Dominus celavit me et non indicavit mihi<BR><FONT size=2>28</FONT>&nbsp;&nbsp;quae dixit illi numquid petivi filium a domino meo numquid non dixi tibi ne inludas me<BR><FONT size=2>29</FONT>&nbsp;&nbsp;et ille ait ad Giezi accinge lumbos tuos et tolle baculum meum in manu tua et vade si occurrerit tibi homo non salutes eum et si salutaverit te quispiam non respondeas illi et pones baculum meum super faciem pueri<BR><FONT size=2>30</FONT>&nbsp;&nbsp;porro mater pueri ait vivit Dominus et vivit anima tua non dimittam te surrexit ergo et secutus est eam<BR><FONT size=2>31</FONT>&nbsp;&nbsp;Giezi autem praecesserat eos et posuerat baculum super faciem pueri et non erat vox neque sensus reversusque est in occursum eius et nuntiavit ei dicens non surrexit puer<BR><FONT size=2>32</FONT>&nbsp;&nbsp;ingressus est ergo Heliseus domum et ecce puer mortuus iacebat in lectulo eius<BR><FONT size=2>33</FONT>&nbsp;&nbsp;ingressusque clusit ostium super se et puerum et oravit ad Dominum<BR><FONT size=2>34</FONT>&nbsp;&nbsp;et ascendit et incubuit super puerum posuitque os suum super os eius et oculos suos super oculos eius et manus suas super manus eius et incurvavit se super eum et calefacta est caro pueri<BR><FONT size=2>35</FONT>&nbsp;&nbsp;at ille reversus deambulavit in domo semel huc et illuc et ascendit et incubuit super eum et oscitavit puer septies aperuitque oculos<BR><FONT size=2>36</FONT>&nbsp;&nbsp;et ille vocavit Giezi et dixit ei voca Sunamitin hanc quae vocata ingressa est ad eum qui ait tolle filium tuum<BR><FONT size=2>37</FONT>&nbsp;&nbsp;venit illa et corruit ad pedes eius et adoravit super terram tulitque filium suum et egressa est<BR><FONT size=2>38</FONT>&nbsp;&nbsp;et Heliseus reversus est in Galgala erat autem fames in terra et filii prophetarum habitabant coram eo dixitque uni de pueris suis pone ollam grandem et coque pulmentum filiis prophetarum<BR><FONT size=2>39</FONT>&nbsp;&nbsp;et egressus est unus in agrum ut colligeret herbas agrestes invenitque quasi vitem silvestrem et collegit ex ea colocyntidas agri et implevit pallium suum et reversus concidit in ollam pulmenti nesciebat enim quid esset<BR><FONT size=2>40</FONT>&nbsp;&nbsp;infuderunt ergo sociis ut comederent cumque gustassent de coctione exclamaverunt dicentes mors in olla vir Dei et non potuerunt comedere<BR><FONT size=2>41</FONT>&nbsp;&nbsp;at ille adferte inquit farinam et misit in ollam et ait infunde turbae et comedat et non fuit amplius quicquam amaritudinis in olla<BR><FONT size=2>42</FONT>&nbsp;&nbsp;vir autem quidam venit de Balsalisa deferens viro Dei panes primitiarum et viginti panes hordiacios et frumentum novum in pera sua at ille dixit da populo ut comedat<BR><FONT size=2>43</FONT>&nbsp;&nbsp;responditque ei minister eius quantum est hoc ut adponam coram centum viris rursum ille da ait populo ut comedat haec enim dicit Dominus comedent et supererit<BR><FONT size=2>44</FONT>&nbsp;&nbsp;posuit itaque coram eis qui comederunt et superfuit iuxta verbum Domini 
<P><HR>
<P><A NAME="5"></A><B>CAPUT 5</B><P>
<FONT size=2>1</FONT>&nbsp;&nbsp;Naaman princeps militiae regis Syriae erat vir magnus apud dominum suum et honoratus per illum enim dedit Dominus salutem Syriae erat autem vir fortis et dives sed leprosus<BR><FONT size=2>2</FONT>&nbsp;&nbsp;porro de Syria egressi fuerant latrunculi et captivam duxerant de terra Israhel puellam parvulam quae erat in obsequio uxoris Naaman<BR><FONT size=2>3</FONT>&nbsp;&nbsp;quae ait ad dominam suam utinam fuisset dominus meus ad prophetam qui est in Samaria profecto curasset eum a lepra quam habet<BR><FONT size=2>4</FONT>&nbsp;&nbsp;ingressus est itaque Naaman ad dominum suum et nuntiavit ei dicens sic et sic locuta est puella de terra Israhel<BR><FONT size=2>5</FONT>&nbsp;&nbsp;dixitque ei rex Syriae vade et mittam litteras ad regem Israhel qui cum profectus esset et tulisset secum decem talenta argenti et sex milia aureos et decem mutatoria vestimentorum<BR><FONT size=2>6</FONT>&nbsp;&nbsp;detulit litteras ad regem Israhel in haec verba cum acceperis epistulam hanc scito quod miserim ad te Naaman servum meum ut cures eum a lepra sua<BR><FONT size=2>7</FONT>&nbsp;&nbsp;cumque legisset rex Israhel litteras scidit vestimenta sua et ait numquid Deus sum ut occidere possim et vivificare quia iste misit ad me ut curem hominem a lepra sua animadvertite et videte quod occasiones quaerat adversum me<BR><FONT size=2>8</FONT>&nbsp;&nbsp;quod cum audisset Heliseus vir Dei scidisse videlicet regem Israhel vestimenta sua misit ad eum dicens quare scidisti vestimenta tua veniat ad me et sciat esse prophetam in Israhel<BR><FONT size=2>9</FONT>&nbsp;&nbsp;venit ergo Naaman cum equis et curribus et stetit ad ostium domus Helisei<BR><FONT size=2>10</FONT>&nbsp;&nbsp;misitque ad eum Heliseus nuntium dicens vade et lavare septies in Iordane et recipiet sanitatem caro tua atque mundaberis<BR><FONT size=2>11</FONT>&nbsp;&nbsp;iratus Naaman recedebat dicens putabam quod egrederetur ad me et stans invocaret nomen Domini Dei sui et tangeret manu sua locum leprae et curaret me<BR><FONT size=2>12</FONT>&nbsp;&nbsp;numquid non meliores sunt Abana et Pharphar fluvii Damasci omnibus aquis Israhel ut laver in eis et munder cum ergo vertisset se et abiret indignans<BR><FONT size=2>13</FONT>&nbsp;&nbsp;accesserunt ad eum servi sui et locuti sunt ei pater si rem grandem dixisset tibi propheta certe facere debueras quanto magis quia nunc dixit tibi lavare et mundaberis<BR><FONT size=2>14</FONT>&nbsp;&nbsp;descendit et lavit in Iordane septies iuxta sermonem viri Dei et restituta est caro eius sicut caro pueri parvuli et mundatus est<BR><FONT size=2>15</FONT>&nbsp;&nbsp;reversusque ad virum Dei cum universo comitatu suo venit et stetit coram eo et ait vere scio quod non sit Deus in universa terra nisi tantum in Israhel obsecro itaque ut accipias benedictionem a servo tuo<BR><FONT size=2>16</FONT>&nbsp;&nbsp;at ille respondit vivit Dominus ante quem sto quia non accipiam cumque vim faceret penitus non adquievit<BR><FONT size=2>17</FONT>&nbsp;&nbsp;dixitque Naaman ut vis sed obsecro concede mihi servo tuo ut tollam onus duorum burdonum de terra non enim faciet ultra servus tuus holocaustum aut victimam diis alienis nisi Domino<BR><FONT size=2>18</FONT>&nbsp;&nbsp;hoc autem solum est de quo depreceris Dominum pro servo tuo quando ingreditur dominus meus templum Remmon ut adoret et illo innitente super manum meam si adoravero in templo Remmon adorante me in eodem loco ut ignoscat mihi Dominus servo tuo pro hac re<BR><FONT size=2>19</FONT>&nbsp;&nbsp;qui dixit ei vade in pace abiit ergo ab eo electo terrae tempore<BR><FONT size=2>20</FONT>&nbsp;&nbsp;dixitque Giezi puer viri Dei pepercit dominus meus Naaman Syro isti ut non acciperet ab eo quae adtulit vivit Dominus quia curram post eum et accipiam ab eo aliquid<BR><FONT size=2>21</FONT>&nbsp;&nbsp;et secutus est Giezi post tergum Naaman quem cum vidisset ille currentem ad se desilivit de curru in occursum eius et ait rectene sunt omnia<BR><FONT size=2>22</FONT>&nbsp;&nbsp;et ille ait recte dominus meus misit me dicens modo venerunt ad me duo adulescentes de monte Ephraim ex filiis prophetarum da eis talentum argenti et vestes mutatorias duplices<BR><FONT size=2>23</FONT>&nbsp;&nbsp;dixitque Naaman melius est ut accipias duo talenta et coegit eum ligavitque duo talenta argenti in duobus saccis et duplicia vestimenta et inposuit duobus pueris suis qui et portaverunt coram eo<BR><FONT size=2>24</FONT>&nbsp;&nbsp;cumque venisset iam vesperi tulit de manu eorum et reposuit in domo dimisitque viros et abierunt<BR><FONT size=2>25</FONT>&nbsp;&nbsp;ipse autem ingressus stetit coram domino suo et dixit Heliseus unde venis Giezi qui respondit non ivit servus tuus quoquam<BR><FONT size=2>26</FONT>&nbsp;&nbsp;at ille nonne ait cor meum in praesenti erat quando reversus est homo de curru suo in occursum tui nunc igitur accepisti argentum et accepisti vestes ut emas oliveta et vineta et oves et boves et servos et ancillas<BR><FONT size=2>27</FONT>&nbsp;&nbsp;sed et lepra Naaman adherebit tibi et semini tuo in sempiternum et egressus est ab eo leprosus quasi nix 
<P><HR>
<P><A NAME="6"></A><B>CAPUT 6</B><P>
<FONT size=2>1</FONT>&nbsp;&nbsp;dixerunt autem filii prophetarum ad Heliseum ecce locus in quo habitamus coram te angustus est nobis<BR><FONT size=2>2</FONT>&nbsp;&nbsp;eamus usque ad Iordanem et tollant singuli de silva materias singulas ut aedificemus nobis ibi locum ad habitandum qui dixit ite<BR><FONT size=2>3</FONT>&nbsp;&nbsp;et ait unus ex illis veni ergo et tu cum servis tuis respondit ego veniam<BR><FONT size=2>4</FONT>&nbsp;&nbsp;et abiit cum eis cumque venissent ad Iordanem caedebant ligna<BR><FONT size=2>5</FONT>&nbsp;&nbsp;accidit autem ut cum unus materiem succidisset caderet ferrum securis in aquam exclamavitque ille et ait eheu eheu eheu domine mi et hoc ipsum mutuo acceperam<BR><FONT size=2>6</FONT>&nbsp;&nbsp;dixit autem homo Dei ubi cecidit at ille monstravit ei locum praecidit ergo lignum et misit illuc natavitque ferrum<BR><FONT size=2>7</FONT>&nbsp;&nbsp;et ait tolle qui extendit manum et tulit illud<BR><FONT size=2>8</FONT>&nbsp;&nbsp;rex autem Syriae pugnabat contra Israhel consiliumque iniit cum servis suis dicens in loco illo et illo ponamus insidias<BR><FONT size=2>9</FONT>&nbsp;&nbsp;misit itaque vir Dei ad regem Israhel dicens cave ne transeas in loco illo quia ibi Syri in insidiis sunt<BR><FONT size=2>10</FONT>&nbsp;&nbsp;misit rex Israhel ad locum quem dixerat ei vir Dei et praeoccupavit eum et observavit se ibi non semel neque bis<BR><FONT size=2>11</FONT>&nbsp;&nbsp;conturbatumque est cor regis Syriae pro hac re et convocatis servis suis ait quare non indicastis mihi quis proditor mei sit apud regem Israhel<BR><FONT size=2>12</FONT>&nbsp;&nbsp;dixitque unus servorum eius nequaquam domine mi rex sed Heliseus propheta qui est in Israhel indicat regi Israhel omnia verba quaecumque locutus fueris in conclavi tuo<BR><FONT size=2>13</FONT>&nbsp;&nbsp;dixit eis ite et videte ubi sit ut mittam et capiam eum adnuntiaveruntque ei dicentes ecce in Dothan<BR><FONT size=2>14</FONT>&nbsp;&nbsp;misit ergo illuc equos et currus et robur exercitus qui cum venissent nocte circumdederunt civitatem<BR><FONT size=2>15</FONT>&nbsp;&nbsp;consurgens autem diluculo minister viri Dei egressus est viditque exercitum in circuitu civitatis et equos et currus nuntiavitque ei dicens eheu eheu domine mi quid faciemus<BR><FONT size=2>16</FONT>&nbsp;&nbsp;at ille respondit noli timere plures enim nobiscum sunt quam cum illis<BR><FONT size=2>17</FONT>&nbsp;&nbsp;cumque orasset Heliseus ait Domine aperi oculos huius ut videat et aperuit Dominus oculos pueri et vidit et ecce mons plenus equorum et curruum igneorum in circuitu Helisei<BR><FONT size=2>18</FONT>&nbsp;&nbsp;hostes vero descenderunt ad eum porro Heliseus oravit Dominum dicens percute obsecro gentem hanc caecitate percussitque eos Dominus ne viderent iuxta verbum Helisei<BR><FONT size=2>19</FONT>&nbsp;&nbsp;dixit autem ad eos Heliseus non est haec via nec ista est civitas sequimini me et ostendam vobis virum quem quaeritis duxit ergo eos in Samariam<BR><FONT size=2>20</FONT>&nbsp;&nbsp;cumque ingressi fuissent in Samaria dixit Heliseus Domine aperi oculos istorum ut videant aperuitque Dominus oculos eorum et viderunt esse se in medio Samariae<BR><FONT size=2>21</FONT>&nbsp;&nbsp;dixitque rex Israhel ad Heliseum cum vidisset eos numquid percutiam eos pater mi<BR><FONT size=2>22</FONT>&nbsp;&nbsp;at ille ait non percuties neque enim cepisti eos gladio et arcu tuo ut percutias pone panem et aquam coram eis ut comedant et bibant et vadant ad dominum suum<BR><FONT size=2>23</FONT>&nbsp;&nbsp;adpositaque est eis ciborum magna praeparatio et comederunt et biberunt et dimisit eos abieruntque ad dominum suum et ultra non venerunt latrones Syriae in terram Israhel<BR><FONT size=2>24</FONT>&nbsp;&nbsp;factum est autem post haec congregavit Benadad rex Syriae universum exercitum suum et ascendit et obsidebat Samariam<BR><FONT size=2>25</FONT>&nbsp;&nbsp;factaque est fames magna in Samaria et tamdiu obsessa est donec venundaretur caput asini octoginta argenteis et quarta pars cabi stercoris columbarum quinque argenteis<BR><FONT size=2>26</FONT>&nbsp;&nbsp;cumque rex Israhel transiret per murum mulier exclamavit ad eum dicens salva me domine mi rex<BR><FONT size=2>27</FONT>&nbsp;&nbsp;qui ait non te salvet Dominus unde salvare te possum de area an de torculari dixitque ad eam rex quid tibi vis quae respondit<BR><FONT size=2>28</FONT>&nbsp;&nbsp;mulier ista dixit mihi da filium tuum ut comedamus eum hodie et filium meum comedemus cras<BR><FONT size=2>29</FONT>&nbsp;&nbsp;coximus ergo filium meum et comedimus dixique ei die altera da filium tuum ut comedamus eum quae abscondit filium suum<BR><FONT size=2>30</FONT>&nbsp;&nbsp;quod cum audisset rex scidit vestimenta sua et transiebat super murum viditque omnis populus cilicium quo vestitus erat ad carnem intrinsecus<BR><FONT size=2>31</FONT>&nbsp;&nbsp;et ait haec mihi faciat Deus et haec addat si steterit caput Helisei filii Saphat super eum hodie<BR><FONT size=2>32</FONT>&nbsp;&nbsp;Heliseus autem sedebat in domo sua et senes sedebant cum eo praemisit itaque virum et antequam veniret nuntius ille dixit ad senes numquid scitis quod miserit filius homicidae hic ut praecidatur caput meum videte ergo cum venerit nuntius cludite ostium et non sinatis eum introire ecce enim sonitus pedum domini eius post eum est<BR><FONT size=2>33</FONT>&nbsp;&nbsp;et adhuc illo loquente eis apparuit nuntius qui veniebat ad eum et ait ecce tantum malum a Domino est quid amplius expectabo a Domino 
<P><HR>
<P><A NAME="7"></A><B>CAPUT 7</B><P>
<FONT size=2>1</FONT>&nbsp;&nbsp;dixit autem Heliseus audite verbum Domini haec dicit Dominus in tempore hoc cras modius similae uno statere erit et duo modii hordei statere uno in porta Samariae<BR><FONT size=2>2</FONT>&nbsp;&nbsp;respondens unus de ducibus super cuius manum rex incumbebat homini Dei ait si Dominus fecerit etiam cataractas in caelo numquid poterit esse quod loqueris qui ait videbis oculis tuis et inde non comedes<BR><FONT size=2>3</FONT>&nbsp;&nbsp;quattuor ergo viri erant leprosi iuxta introitum portae qui dixerunt ad invicem quid hic esse volumus donec moriamur<BR><FONT size=2>4</FONT>&nbsp;&nbsp;sive ingredi voluerimus civitatem fame moriemur sive manserimus hic moriendum nobis est venite igitur et transfugiamus ad castra Syriae si pepercerint nobis vivemus si autem occidere voluerint nihilominus moriemur<BR><FONT size=2>5</FONT>&nbsp;&nbsp;surrexerunt igitur vesperi ut venirent ad castra Syriae cumque venissent ad principium castrorum Syriae nullum ibidem reppererunt<BR><FONT size=2>6</FONT>&nbsp;&nbsp;siquidem Dominus sonitum audiri fecerat in castris Syriae curruum et equorum et exercitus plurimi dixeruntque ad invicem ecce mercede conduxit adversum nos rex Israhel reges Hettheorum et Aegyptiorum et venerunt super nos<BR><FONT size=2>7</FONT>&nbsp;&nbsp;surrexerunt ergo et fugerunt in tenebris et dereliquerunt tentoria sua et equos et asinos in castris fugeruntque animas tantum suas salvare cupientes<BR><FONT size=2>8</FONT>&nbsp;&nbsp;igitur cum venissent leprosi illi ad principium castrorum ingressi sunt unum tabernaculum et comederunt et biberunt tuleruntque inde argentum et aurum et vestes et abierunt et absconderunt et rursum reversi sunt ad aliud tabernaculum et inde similiter auferentes absconderunt<BR><FONT size=2>9</FONT>&nbsp;&nbsp;dixeruntque ad invicem non recte facimus haec enim dies boni nuntii est si tacuerimus et noluerimus nuntiare usque mane sceleris arguemur venite eamus et nuntiemus in aula regis<BR><FONT size=2>10</FONT>&nbsp;&nbsp;cumque venissent ad portam civitatis narraverunt eis dicentes ivimus ad castra Syriae et nullum ibidem repperimus hominum nisi equos et asinos alligatos et fixa tentoria<BR><FONT size=2>11</FONT>&nbsp;&nbsp;ierunt ergo portarii et nuntiaverunt in palatio regis intrinsecus<BR><FONT size=2>12</FONT>&nbsp;&nbsp;qui surrexit nocte et ait ad servos suos dico vobis quid fecerint nobis Syri sciunt quia fame laboramus et idcirco egressi sunt de castris et latitant in agris dicentes cum egressi fuerint de civitate capiemus eos viventes et tunc civitatem ingredi poterimus<BR><FONT size=2>13</FONT>&nbsp;&nbsp;respondit autem unus servorum eius tollamus quinque equos qui remanserunt in urbe quia ipsi tantum sunt in universa multitudine Israhel alii enim consumpti sunt et mittentes explorare poterimus<BR><FONT size=2>14</FONT>&nbsp;&nbsp;adduxerunt ergo duos equos misitque rex ad castra Syrorum dicens ite videte<BR><FONT size=2>15</FONT>&nbsp;&nbsp;qui abierunt post eos usque ad Iordanem ecce autem omnis via plena erat vestibus et vasis quae proiecerant Syri cum turbarentur reversique nuntii indicaverunt regi<BR><FONT size=2>16</FONT>&nbsp;&nbsp;et egressus populus diripuit castra Syriae factusque est modius similae statere uno et duo modii hordei statere uno iuxta verbum Domini<BR><FONT size=2>17</FONT>&nbsp;&nbsp;porro rex ducem illum in cuius manu incubuerat constituit ad portam quem conculcavit turba in introitu et mortuus est iuxta quod locutus fuerat vir Dei quando descenderat rex ad eum<BR><FONT size=2>18</FONT>&nbsp;&nbsp;factumque est secundum sermonem viri Dei quem dixerat regi quando ait duo modii hordei statere uno erunt et modius similae statere uno hoc eodem tempore cras in porta Samariae<BR><FONT size=2>19</FONT>&nbsp;&nbsp;quando responderat dux ille viro Dei et dixerat etiam si Dominus fecerit cataractas in caelo numquid fieri poterit quod loqueris et dixit ei videbis oculis tuis et inde non comedes<BR><FONT size=2>20</FONT>&nbsp;&nbsp;evenit ergo ei sicut praedictum erat et conculcavit eum populus in porta et mortuus est 
<P><HR>
<P><A NAME="8"></A><B>CAPUT 8</B><P>
<FONT size=2>1</FONT>&nbsp;&nbsp;Heliseus autem locutus est ad mulierem cuius vivere fecerat filium dicens surge vade tu et domus tua et peregrinare ubicumque reppereris vocavit enim Dominus famem et veniet super terram septem annis<BR><FONT size=2>2</FONT>&nbsp;&nbsp;quae surrexit et fecit iuxta verbum hominis Dei et vadens cum domo sua peregrinata est in terra Philisthim diebus multis<BR><FONT size=2>3</FONT>&nbsp;&nbsp;cumque finiti essent anni septem reversa est mulier de terra Philisthim et egressa est ut interpellaret regem pro domo sua et agris suis<BR><FONT size=2>4</FONT>&nbsp;&nbsp;rex autem loquebatur cum Giezi puero viri Dei dicens narra mihi omnia magnalia quae fecit Heliseus<BR><FONT size=2>5</FONT>&nbsp;&nbsp;cumque ille narraret regi quomodo mortuum suscitasset apparuit mulier cuius vivificaverat filium clamans ad regem pro domo sua et pro agris suis dixitque Giezi domine mi rex haec est mulier et hic filius eius quem suscitavit Heliseus<BR><FONT size=2>6</FONT>&nbsp;&nbsp;et interrogavit rex mulierem quae narravit ei deditque ei rex eunuchum unum dicens restitue ei omnia quae sua sunt et universos reditus agrorum a die qua reliquit terram usque ad praesens<BR><FONT size=2>7</FONT>&nbsp;&nbsp;venit quoque Heliseus Damascum et Benadad rex Syriae aegrotabat nuntiaveruntque ei dicentes venit vir Dei huc<BR><FONT size=2>8</FONT>&nbsp;&nbsp;et ait rex ad Azahel tolle tecum munera et vade in occursum viri Dei et consule Dominum per eum dicens si evadere potero de infirmitate mea hac<BR><FONT size=2>9</FONT>&nbsp;&nbsp;ivit igitur Azahel in occursum eius habens secum munera et omnia bona Damasci onera quadraginta camelorum cumque stetisset coram eo ait filius tuus Benadad rex Syriae misit me ad te dicens si sanari potero de infirmitate mea hac<BR><FONT size=2>10</FONT>&nbsp;&nbsp;dixitque ei Heliseus vade dic ei sanaberis porro ostendit mihi Dominus quia morte morietur<BR><FONT size=2>11</FONT>&nbsp;&nbsp;stetitque cum eo et conturbatus est usque ad suffusionem vultus flevitque vir Dei<BR><FONT size=2>12</FONT>&nbsp;&nbsp;cui Azahel ait quare dominus meus flet at ille respondit quia scio quae facturus sis filiis Israhel mala civitates eorum munitas igne succendes et iuvenes eorum interficies gladio et parvulos eorum elides et praegnantes divides<BR><FONT size=2>13</FONT>&nbsp;&nbsp;dixitque Azahel quid enim sum servus tuus canis ut faciam rem istam magnam et ait Heliseus ostendit mihi Dominus te regem Syriae fore<BR><FONT size=2>14</FONT>&nbsp;&nbsp;qui cum recessisset ab Heliseo venit ad dominum suum qui ait ei quid tibi dixit Heliseus at ille respondit dixit mihi recipiet sanitatem<BR><FONT size=2>15</FONT>&nbsp;&nbsp;cumque venisset dies altera tulit sagulum et infudit aqua et expandit super faciem eius quo mortuo regnavit Azahel pro eo<BR><FONT size=2>16</FONT>&nbsp;&nbsp;anno quinto Ioram filii Ahab regis Israhel et Iosaphat regis Iuda regnavit Ioram filius Iosaphat rex Iuda<BR><FONT size=2>17</FONT>&nbsp;&nbsp;triginta duorum erat annorum cum regnare coepisset et octo annis regnavit in Hierusalem<BR><FONT size=2>18</FONT>&nbsp;&nbsp;ambulavitque in viis regum Israhel sicut ambulaverat domus Ahab filia enim Ahab erat uxor eius et fecit quod malum est coram Domino<BR><FONT size=2>19</FONT>&nbsp;&nbsp;noluit autem Dominus disperdere Iudam propter David servum suum sicut promiserat ei ut daret illi lucernam et filiis eius cunctis diebus<BR><FONT size=2>20</FONT>&nbsp;&nbsp;in diebus eius recessit Edom ne esset sub Iuda et constituit sibi regem<BR><FONT size=2>21</FONT>&nbsp;&nbsp;venitque Ioram Seira et omnis currus cum eo et surrexit nocte percussitque Idumeos qui eum circumdederant et principes curruum populus autem fugit in tabernacula sua<BR><FONT size=2>22</FONT>&nbsp;&nbsp;recessit ergo Edom ne esset sub Iuda usque ad diem hanc tunc recessit et Lobna in tempore illo<BR><FONT size=2>23</FONT>&nbsp;&nbsp;reliqua autem sermonum Ioram et universa quae fecit nonne haec scripta sunt in libro verborum dierum regum Iuda<BR><FONT size=2>24</FONT>&nbsp;&nbsp;et dormivit Ioram cum patribus suis sepultusque est cum eis in civitate David et regnavit Ahazias filius eius pro eo<BR><FONT size=2>25</FONT>&nbsp;&nbsp;anno duodecimo Ioram filii Ahab regis Israhel regnavit Ahazias filius Ioram regis Iudae<BR><FONT size=2>26</FONT>&nbsp;&nbsp;viginti duorum annorum erat Ahazias cum regnare coepisset et uno anno regnavit in Hierusalem nomen matris eius Athalia filia Amri regis Israhel<BR><FONT size=2>27</FONT>&nbsp;&nbsp;et ambulavit in viis domus Ahab et fecit quod malum est coram Domino sicut domus Ahab gener enim domus Ahab fuit<BR><FONT size=2>28</FONT>&nbsp;&nbsp;abiit quoque cum Ioram filio Ahab ad proeliandum contra Azahel regem Syriae in Ramoth Galaad et vulneraverunt Syri Ioram<BR><FONT size=2>29</FONT>&nbsp;&nbsp;qui reversus est ut curaretur in Hiezrahel quia vulneraverant eum Syri in Rama proeliantem contra Azahel regem Syriae porro Ahazias filius Ioram rex Iuda descendit invisere Ioram filium Ahab in Hiezrahel quia aegrotabat 
<P><HR>
<P><A NAME="9"></A><B>CAPUT 9</B><P>
<FONT size=2>1</FONT>&nbsp;&nbsp;Heliseus autem prophetes vocavit unum de filiis prophetarum et ait illi accinge lumbos tuos et tolle lenticulam olei hanc in manu tua et vade in Ramoth Galaad<BR><FONT size=2>2</FONT>&nbsp;&nbsp;cumque veneris illuc videbis Hieu filium Iosaphat filii Namsi et ingressus suscitabis eum de medio fratrum suorum et introduces interius cubiculum<BR><FONT size=2>3</FONT>&nbsp;&nbsp;tenensque lenticulam olei fundes super caput eius et dices haec dicit Dominus unxi te regem super Israhel aperiesque ostium et fugies et non ibi subsistes<BR><FONT size=2>4</FONT>&nbsp;&nbsp;abiit ergo adulescens puer prophetae Ramoth Galaad<BR><FONT size=2>5</FONT>&nbsp;&nbsp;et ingressus est ecce autem principes exercitus sedebant et ait verbum mihi ad te princeps dixitque Hieu ad quem ex omnibus nobis at ille dixit ad te o princeps<BR><FONT size=2>6</FONT>&nbsp;&nbsp;et surrexit et ingressus est cubiculum at ille fudit oleum super caput eius et ait haec dicit Dominus Deus Israhel unxi te regem super populum Domini Israhel<BR><FONT size=2>7</FONT>&nbsp;&nbsp;et percuties domum Ahab domini tui ut ulciscar sanguinem servorum meorum prophetarum et sanguinem omnium servorum Domini de manu Hiezabel<BR><FONT size=2>8</FONT>&nbsp;&nbsp;perdamque omnem domum Ahab et interficiam de Ahab mingentem ad parietem et clausum et novissimum in Israhel<BR><FONT size=2>9</FONT>&nbsp;&nbsp;et dabo domum Ahab sicut domum Hieroboam filii Nabath et sicut domum Baasa filii Ahia<BR><FONT size=2>10</FONT>&nbsp;&nbsp;Hiezabel quoque comedent canes in agro Hiezrahel nec erit qui sepeliat eam aperuitque ostium et fugit<BR><FONT size=2>11</FONT>&nbsp;&nbsp;Hieu autem egressus est ad servos domini sui qui dixerunt ei rectene sunt omnia quid venit insanus iste ad te qui ait eis nostis hominem et quid locutus sit<BR><FONT size=2>12</FONT>&nbsp;&nbsp;at illi responderunt falsum est sed magis narra nobis qui ait eis haec et haec locutus est mihi et ait haec dicit Dominus unxi te regem super Israhel<BR><FONT size=2>13</FONT>&nbsp;&nbsp;festinaverunt itaque et unusquisque tollens pallium suum posuerunt sub pedibus eius in similitudinem tribunalis et cecinerunt tuba atque dixerunt regnavit Hieu<BR><FONT size=2>14</FONT>&nbsp;&nbsp;coniuravit ergo Hieu filius Iosaphat filii Namsi contra Ioram porro Ioram obsederat Ramoth Galaad ipse et omnis Israhel contra Azahel regem Syriae<BR><FONT size=2>15</FONT>&nbsp;&nbsp;et reversus fuerat ut curaretur in Hiezrahel propter vulnera quia percusserant eum Syri proeliantem contra Azahel regem Syriae dixitque Hieu si placet vobis nemo egrediatur profugus de civitate ne vadat et nuntiet in Hiezrahel<BR><FONT size=2>16</FONT>&nbsp;&nbsp;et ascendit et profectus est in Hiezrahel Ioram enim aegrotabat ibi et Ahazia rex Iuda descenderat ad visitandum Ioram<BR><FONT size=2>17</FONT>&nbsp;&nbsp;igitur speculator qui stabat super turrem Hiezrahel vidit globum Hieu venientis et ait video ego globum dixitque Ioram tolle currum et mitte in occursum eorum et dicat vadens rectene sunt omnia<BR><FONT size=2>18</FONT>&nbsp;&nbsp;abiit igitur qui ascenderat currum in occursum eius et ait haec dicit rex pacata sunt omnia dixitque ei Hieu quid tibi et paci transi et sequere me nuntiavit quoque speculator dicens venit nuntius ad eos et non revertitur<BR><FONT size=2>19</FONT>&nbsp;&nbsp;misit etiam currum equorum secundum venitque ad eos et ait haec dicit rex num pax est et ait Hieu quid tibi et paci transi et sequere me<BR><FONT size=2>20</FONT>&nbsp;&nbsp;nuntiavit autem speculator dicens venit usque ad eos et non revertitur est autem incessus quasi incessus Hieu filii Namsi praeceps enim graditur<BR><FONT size=2>21</FONT>&nbsp;&nbsp;et ait Ioram iunge currum iunxeruntque currum eius et egressus est Ioram rex Israhel et Ahazias rex Iuda singuli in curribus suis egressique sunt in occursum Hieu et invenerunt eum in agro Naboth Hiezrahelitis<BR><FONT size=2>22</FONT>&nbsp;&nbsp;cumque vidisset Ioram Hieu dixit pax est Hieu at ille respondit quae pax adhuc fornicationes Hiezabel matris tuae et veneficia eius multa vigent<BR><FONT size=2>23</FONT>&nbsp;&nbsp;convertit autem Ioram manum suam et fugiens ait ad Ahaziam insidiae Ahazia<BR><FONT size=2>24</FONT>&nbsp;&nbsp;porro Hieu tetendit arcum manu et percussit Ioram inter scapulas et egressa est sagitta per cor eius statimque corruit in curru suo<BR><FONT size=2>25</FONT>&nbsp;&nbsp;dixitque Hieu ad Baddacer ducem tolle proice eum in agro Naboth Hiezrahelitae memini enim quando ego et tu sedentes in curru sequebamur Ahab patrem huius quod Dominus onus hoc levaverit super eum dicens<BR><FONT size=2>26</FONT>&nbsp;&nbsp;si non pro sanguine Naboth et pro sanguine filiorum eius quem vidi heri ait Dominus reddam tibi in agro isto dicit Dominus nunc igitur tolle proice eum in agro iuxta verbum Domini<BR><FONT size=2>27</FONT>&nbsp;&nbsp;Ahazias autem rex Iuda videns hoc fugit per viam domus horti persecutusque est eum Hieu et ait etiam hunc percutite in curru suo in ascensu Gaber qui est iuxta Ieblaam qui fugit in Mageddo et mortuus est ibi<BR><FONT size=2>28</FONT>&nbsp;&nbsp;et inposuerunt eum servi eius super currum suum et tulerunt Hierusalem sepelieruntque in sepulchro cum patribus suis in civitate David<BR><FONT size=2>29</FONT>&nbsp;&nbsp;anno undecimo Ioram filii Ahab rege Ahazia super Iudam<BR><FONT size=2>30</FONT>&nbsp;&nbsp;venit Hieu Hiezrahel porro Hiezabel introitu eius audito depinxit oculos suos stibio et ornavit caput suum et respexit per fenestram<BR><FONT size=2>31</FONT>&nbsp;&nbsp;ingredientem Hieu per portam et ait numquid pax esse potest Zamri qui interfecit dominum suum<BR><FONT size=2>32</FONT>&nbsp;&nbsp;levavitque Hieu faciem suam ad fenestram et ait quae est ista et inclinaverunt se ad eum duo vel tres eunuchi<BR><FONT size=2>33</FONT>&nbsp;&nbsp;at ille dixit eis praecipitate eam deorsum et praecipitaverunt eam aspersusque est sanguine paries et equorum ungulae qui conculcaverunt eam<BR><FONT size=2>34</FONT>&nbsp;&nbsp;cumque ingressus esset et comederet bibissetque ait ite videte maledictam illam et sepelite eam quia filia regis est<BR><FONT size=2>35</FONT>&nbsp;&nbsp;cumque issent ut sepelirent eam non invenerunt nisi calvariam et pedes et summas manus<BR><FONT size=2>36</FONT>&nbsp;&nbsp;reversique nuntiaverunt ei et ait Hieu sermo Domini est quem locutus est per servum suum Heliam Thesbiten dicens in agro Hiezrahel comedent canes carnes Hiezabel<BR><FONT size=2>37</FONT>&nbsp;&nbsp;et erunt carnes Hiezabel sicut stercus super faciem terrae in agro Hiezrahel ita ut praetereuntes dicant haecine est illa Hiezabel 
<P><HR>
<P><A NAME="10"></A><B>CAPUT 10</B><P>
<FONT size=2>1</FONT>&nbsp;&nbsp;erant autem Ahab septuaginta filii in Samaria scripsit ergo Hieu litteras et misit in Samariam ad optimates civitatis et ad maiores natu et ad nutricios Ahab dicens<BR><FONT size=2>2</FONT>&nbsp;&nbsp;statim ut acceperitis litteras has qui habetis filios domini vestri et currus et equos et civitates firmas et arma<BR><FONT size=2>3</FONT>&nbsp;&nbsp;eligite meliorem et eum qui vobis placuerit de filiis domini vestri et ponite eum super solium patris sui et pugnate pro domo domini vestri<BR><FONT size=2>4</FONT>&nbsp;&nbsp;timuerunt illi vehementer et dixerunt ecce duo reges non potuerunt stare coram eo et quomodo nos valebimus resistere<BR><FONT size=2>5</FONT>&nbsp;&nbsp;miserunt ergo praepositus domus et praefectus civitatis et maiores natu et nutricii ad Hieu dicentes servi tui sumus quaecumque iusseris faciemus nec constituemus regem quodcumque tibi placet fac<BR><FONT size=2>6</FONT>&nbsp;&nbsp;rescripsit autem eis litteras secundo dicens si mei estis et oboeditis mihi tollite capita filiorum domini vestri et venite ad me hac eadem hora cras in Hiezrahel porro filii regis septuaginta viri apud optimates civitatis nutriebantur<BR><FONT size=2>7</FONT>&nbsp;&nbsp;cumque venissent litterae ad eos tulerunt filios regis et occiderunt septuaginta viros et posuerunt capita eorum in cofinis et miserunt ad eum in Hiezrahel<BR><FONT size=2>8</FONT>&nbsp;&nbsp;venit autem nuntius et indicavit ei dicens adtulerunt capita filiorum regis qui respondit ponite ea duos acervos iuxta introitum portae usque mane<BR><FONT size=2>9</FONT>&nbsp;&nbsp;cumque diluxisset egressus est et stans dixit ad omnem populum iusti estis si ego coniuravi contra dominum meum et interfeci eum quis percussit omnes hos<BR><FONT size=2>10</FONT>&nbsp;&nbsp;videte ergo nunc quoniam non cecidit de sermonibus Domini in terram quos locutus est Dominus super domum Ahab et Dominus fecit quod locutus est in manu servi sui Heliae<BR><FONT size=2>11</FONT>&nbsp;&nbsp;percussit igitur Hieu omnes qui reliqui erant de domo Ahab in Hiezrahel et universos optimates eius et notos et sacerdotes donec non remanerent ex eo reliquiae<BR><FONT size=2>12</FONT>&nbsp;&nbsp;et surrexit et venit in Samariam cumque venisset ad Camaram pastorum in via<BR><FONT size=2>13</FONT>&nbsp;&nbsp;invenit fratres Ahaziae regis Iuda dixitque ad eos quinam estis vos at illi responderunt fratres Ahaziae sumus et descendimus ad salutandos filios regis et filios reginae<BR><FONT size=2>14</FONT>&nbsp;&nbsp;qui ait conprehendite eos vivos quos cum conprehendissent vivos iugulaverunt eos in cisterna iuxta Camaram quadraginta duos viros et non reliquit ex eis quemquam<BR><FONT size=2>15</FONT>&nbsp;&nbsp;cumque abisset inde invenit Ionadab filium Rechab in occursum sibi et benedixit ei et ait ad eum numquid est cor tuum rectum sicut cor meum cum corde tuo et ait Ionadab est si est inquit da manum tuam qui dedit manum suam at ille levavit eum ad se in curru<BR><FONT size=2>16</FONT>&nbsp;&nbsp;dixitque ad eum veni mecum et vide zelum meum pro Domino et inpositum currui suo<BR><FONT size=2>17</FONT>&nbsp;&nbsp;duxit in Samariam et percussit omnes qui reliqui fuerant de Ahab in Samaria usque ad unum iuxta verbum Domini quod locutus est per Heliam<BR><FONT size=2>18</FONT>&nbsp;&nbsp;congregavit ergo Hieu omnem populum et dixit ad eos Ahab coluit Baal parum ego autem colam eum amplius<BR><FONT size=2>19</FONT>&nbsp;&nbsp;nunc igitur omnes prophetas Baal et universos servos eius et cunctos sacerdotes ipsius vocate ad me nullus sit qui non veniat sacrificium enim grande est mihi Baal quicumque defuerit non vivet porro Hieu faciebat hoc insidiose ut disperderet cultores Baal<BR><FONT size=2>20</FONT>&nbsp;&nbsp;dixit sanctificate diem sollemnem Baal vocavitque<BR><FONT size=2>21</FONT>&nbsp;&nbsp;et misit in universos terminos Israhel et venerunt cuncti servi Baal non fuit residuus ne unus quidem qui non veniret et ingressi sunt templum Baal et repleta est domus Baal a summo usque ad summum<BR><FONT size=2>22</FONT>&nbsp;&nbsp;dixitque his qui erant super vestes proferte vestimenta universis servis Baal et protulerunt eis vestes<BR><FONT size=2>23</FONT>&nbsp;&nbsp;ingressusque Hieu et Ionadab filius Rechab templum Baal et ait cultoribus Baal perquirite et videte ne quis forte vobiscum sit de servis Domini sed ut sint soli servi Baal<BR><FONT size=2>24</FONT>&nbsp;&nbsp;ingressi sunt igitur ut facerent victimas et holocausta Hieu autem praeparaverat sibi foris octoginta viros et dixerat eis quicumque fugerit de hominibus his quos ego adduxero in manus vestras anima eius erit pro anima illius<BR><FONT size=2>25</FONT>&nbsp;&nbsp;factum est ergo cum conpletum esset holocaustum praecepit Hieu militibus et ducibus suis ingredimini et percutite eos nullus evadat percusseruntque eos ore gladii et proiecerunt milites et duces et ierunt in civitatem templi Baal<BR><FONT size=2>26</FONT>&nbsp;&nbsp;et protulerunt statuam de fano Baal et conbuserunt<BR><FONT size=2>27</FONT>&nbsp;&nbsp;et comminuerunt eam destruxerunt quoque aedem Baal et fecerunt pro ea latrinas usque ad diem hanc<BR><FONT size=2>28</FONT>&nbsp;&nbsp;delevit itaque Hieu Baal de Israhel<BR><FONT size=2>29</FONT>&nbsp;&nbsp;verumtamen a peccatis Hieroboam filii Nabath qui peccare fecerat Israhel non recessit nec dereliquit vitulos aureos qui erant in Bethel et in Dan<BR><FONT size=2>30</FONT>&nbsp;&nbsp;dixit autem Dominus ad Hieu quia studiose fecisti quod rectum erat et placebat in oculis meis et omnia quae erant in corde meo fecisti contra domum Ahab filii tui usque ad quartam generationem sedebunt super thronum Israhel<BR><FONT size=2>31</FONT>&nbsp;&nbsp;porro Hieu non custodivit ut ambularet in lege Domini Dei Israhel in toto corde suo non enim recessit a peccatis Hieroboam qui peccare fecerat Israhel<BR><FONT size=2>32</FONT>&nbsp;&nbsp;in diebus illis coepit Dominus taedere super Israhel percussitque eos Azahel in universis finibus Israhel<BR><FONT size=2>33</FONT>&nbsp;&nbsp;a Iordane contra orientalem plagam omnem terram Galaad et Gad et Ruben et Manasse ab Aroer quae est super torrentem Arnon et Galaad et Basan<BR><FONT size=2>34</FONT>&nbsp;&nbsp;reliqua autem verborum Hieu et universa quae fecit et fortitudo eius nonne haec scripta sunt in libro verborum dierum regum Israhel<BR><FONT size=2>35</FONT>&nbsp;&nbsp;et dormivit Hieu cum patribus suis sepelieruntque eum in Samaria et regnavit Ioachaz filius eius pro eo<BR><FONT size=2>36</FONT>&nbsp;&nbsp;dies autem quos regnavit Hieu super Israhel viginti et octo anni sunt in Samaria 
<P><HR>
<P><A NAME="11"></A><B>CAPUT 11</B><P>
<FONT size=2>1</FONT>&nbsp;&nbsp;Athalia vero mater Ahaziae videns mortuum filium suum surrexit et interfecit omne semen regium<BR><FONT size=2>2</FONT>&nbsp;&nbsp;tollens autem Iosaba filia regis Ioram soror Ahaziae Ioas filium Ahaziae furata est eum de medio filiorum regis qui interficiebantur et nutricem eius de triclinio et abscondit eum a facie Athaliae ut non interficeretur<BR><FONT size=2>3</FONT>&nbsp;&nbsp;eratque cum ea in domo Domini clam sex annis porro Athalia regnavit super terram<BR><FONT size=2>4</FONT>&nbsp;&nbsp;anno autem septimo misit Ioiada et adsumens centuriones et milites introduxit ad se in templum Domini pepigitque cum eis foedus et adiurans eos in domo Domini ostendit eis filium regis<BR><FONT size=2>5</FONT>&nbsp;&nbsp;et praecepit illis dicens iste sermo quem facere debetis<BR><FONT size=2>6</FONT>&nbsp;&nbsp;tertia pars vestrum introeat sabbato et observet excubitum domus regis tertia autem pars sit ad portam Sir et tertia pars ad portam quae est post habitaculum scutariorum et custodietis excubitum domus Messa<BR><FONT size=2>7</FONT>&nbsp;&nbsp;duae vero partes e vobis omnes egredientes sabbato custodiant excubias domus Domini circum regem<BR><FONT size=2>8</FONT>&nbsp;&nbsp;et vallabitis eum habentes arma in manibus vestris si quis autem ingressus fuerit septum templi interficiatur eritisque cum rege introeunte et egrediente<BR><FONT size=2>9</FONT>&nbsp;&nbsp;et fecerunt centuriones iuxta omnia quae praeceperat eis Ioiada sacerdos et adsumentes singuli viros suos qui ingrediebantur sabbatum cum his qui egrediebantur e sabbato venerunt ad Ioiada sacerdotem<BR><FONT size=2>10</FONT>&nbsp;&nbsp;qui dedit eis hastas et arma regis David quae erant in domo Domini<BR><FONT size=2>11</FONT>&nbsp;&nbsp;et steterunt singuli habentes arma in manu sua a parte templi dextra usque ad partem sinistram altaris et aedis circum regem<BR><FONT size=2>12</FONT>&nbsp;&nbsp;produxitque filium regis et posuit super eum diadema et testimonium feceruntque eum regem et unxerunt et plaudentes manu dixerunt vivat rex<BR><FONT size=2>13</FONT>&nbsp;&nbsp;audivit Athalia vocem currentis populi et ingressa ad turbas in templum Domini<BR><FONT size=2>14</FONT>&nbsp;&nbsp;vidit regem stantem super tribunal iuxta morem et cantores et tubas propter eum omnemque populum terrae laetantem et canentem tubis et scidit vestimenta sua clamavitque coniuratio coniuratio<BR><FONT size=2>15</FONT>&nbsp;&nbsp;praecepit autem Ioiada centurionibus qui erant super exercitum et ait eis educite eam extra consepta templi et quicumque secutus eam fuerit feriatur gladio dixerat enim sacerdos non occidatur in templo Domini<BR><FONT size=2>16</FONT>&nbsp;&nbsp;inposueruntque ei manus et inpegerunt eam per viam introitus equorum iuxta palatium et interfecta est ibi<BR><FONT size=2>17</FONT>&nbsp;&nbsp;pepigit igitur Ioiada foedus inter Dominum et inter regem et inter populum ut esset populus Domini et inter regem et populum<BR><FONT size=2>18</FONT>&nbsp;&nbsp;ingressusque est omnis populus terrae templum Baal et destruxerunt aras eius et imagines contriverunt valide Matthan quoque sacerdotem Baal occiderunt coram altari et posuit sacerdos custodias in domo Domini<BR><FONT size=2>19</FONT>&nbsp;&nbsp;tulitque centuriones et Cherethi et Felethi legiones et omnem populum terrae deduxeruntque regem de domo Domini et venerunt per viam portae scutariorum in palatium et sedit super thronum regum<BR><FONT size=2>20</FONT>&nbsp;&nbsp;laetatusque est omnis populus terrae et civitas conquievit Athalia autem occisa est gladio in domo regis<BR><FONT size=2>21</FONT>&nbsp;&nbsp;septemque annorum erat Ioas cum regnare coepisset 
<P><HR>
<P><A NAME="12"></A><B>CAPUT 12</B><P>
<FONT size=2>1</FONT>&nbsp;&nbsp;anno septimo Hieu regnavit Ioas quadraginta annis regnavit in Hierusalem nomen matris eius Sebia de Bersabee<BR><FONT size=2>2</FONT>&nbsp;&nbsp;fecitque Ioas rectum coram Domino cunctis diebus quibus docuit eum Ioiada sacerdos<BR><FONT size=2>3</FONT>&nbsp;&nbsp;verumtamen excelsa non abstulit adhuc populus immolabat et adolebat in excelsis incensum<BR><FONT size=2>4</FONT>&nbsp;&nbsp;dixitque Ioas ad sacerdotes omnem pecuniam sanctorum quae inlata fuerit in templum Domini a praetereuntibus quae offertur pro pretio animae et quam sponte et arbitrio cordis sui inferunt in templum Domini<BR><FONT size=2>5</FONT>&nbsp;&nbsp;accipiant illam sacerdotes iuxta ordinem suum et instaurent sarta tecta domus si quid necessarium viderint instauratione<BR><FONT size=2>6</FONT>&nbsp;&nbsp;igitur usque ad vicesimum tertium annum regis Ioas non instauraverunt sacerdotes sarta tecta templi<BR><FONT size=2>7</FONT>&nbsp;&nbsp;vocavitque rex Ioas Ioiada pontificem et sacerdotes dicens eis quare sarta tecta non instaurastis templi nolite ergo amplius accipere pecuniam iuxta ordinem vestrum sed ad instaurationem templi reddite eam<BR><FONT size=2>8</FONT>&nbsp;&nbsp;prohibitique sunt sacerdotes ultra accipere pecuniam a populo et instaurare sarta tecta domus<BR><FONT size=2>9</FONT>&nbsp;&nbsp;et tulit Ioiada pontifex gazofilacium unum aperuitque foramen desuper et posuit illud iuxta altare ad dexteram ingredientium domum Domini mittebantque in eo sacerdotes qui custodiebant ostia omnem pecuniam quae deferebatur ad templum Domini<BR><FONT size=2>10</FONT>&nbsp;&nbsp;cumque viderent nimiam pecuniam esse in gazofilacio ascendebat scriba regis et pontifex effundebantque et numerabant pecuniam quae inveniebatur in domo Domini<BR><FONT size=2>11</FONT>&nbsp;&nbsp;et dabant eam iuxta numerum atque mensuram in manu eorum qui praeerant cementariis domus Domini qui inpendebant eam in fabris lignorum et in cementariis his qui operabantur in domo Domini<BR><FONT size=2>12</FONT>&nbsp;&nbsp;et sarta tecta faciebant et in his qui caedebant saxa et ut emerent ligna et lapides qui excidebantur ita ut impleretur instauratio domus Domini in universis quae indigebant expensa ad muniendam domum<BR><FONT size=2>13</FONT>&nbsp;&nbsp;verumtamen non fiebant ex eadem pecunia hydriae templi Domini et fuscinulae et turibula et tubae omne vas aureum et argenteum de pecunia quae inferebatur in templum Domini<BR><FONT size=2>14</FONT>&nbsp;&nbsp;his enim qui faciebant opus dabatur ut instauraretur templum Domini<BR><FONT size=2>15</FONT>&nbsp;&nbsp;et non fiebat ratio his hominibus qui accipiebant pecuniam ut distribuerent eam artificibus sed in fide tractabant eam<BR><FONT size=2>16</FONT>&nbsp;&nbsp;pecuniam vero pro delicto et pecuniam pro peccatis non inferebant in templum Domini quia sacerdotum erat<BR><FONT size=2>17</FONT>&nbsp;&nbsp;tunc ascendit Azahel rex Syriae et pugnabat contra Geth cepitque eam et direxit faciem suam ut ascenderet in Hierusalem<BR><FONT size=2>18</FONT>&nbsp;&nbsp;quam ob rem tulit Ioas rex Iuda omnia sanctificata quae consecraverant Iosaphat et Ioram et Ahazia patres eius reges Iuda et quae ipse obtulerat et universum argentum quod inveniri potuit in thesauris templi Domini et in palatio regis misitque Azaheli regi Syriae et recessit ab Hierusalem<BR><FONT size=2>19</FONT>&nbsp;&nbsp;reliqua autem sermonum Ioas et universa quae fecit nonne haec scripta sunt in libro verborum dierum regum Iuda<BR><FONT size=2>20</FONT>&nbsp;&nbsp;surrexerunt autem servi eius et coniuraverunt inter se percusseruntque Ioas in domo Mello in descensu Sela<BR><FONT size=2>21</FONT>&nbsp;&nbsp;Iozachar namque filius Semath et Iozabad filius Somer servi eius percusserunt eum et mortuus est et sepelierunt eum cum patribus suis in civitate David regnavitque Amasias filius eius pro eo 
<P><HR>
<P><A NAME="13"></A><B>CAPUT 13</B><P>
<FONT size=2>1</FONT>&nbsp;&nbsp;anno vicesimo tertio Ioas filii Ahaziae regis Iudae regnavit Ioachaz filius Hieu super Israhel in Samaria decem et septem annis<BR><FONT size=2>2</FONT>&nbsp;&nbsp;et fecit malum coram Domino secutusque est peccata Hieroboam filii Nabath qui peccare fecit Israhel non declinavit ab eis<BR><FONT size=2>3</FONT>&nbsp;&nbsp;iratusque est furor Domini contra Israhel et tradidit eos in manu Azahelis regis Syriae et in manu Benadad filii Azahel cunctis diebus<BR><FONT size=2>4</FONT>&nbsp;&nbsp;deprecatus est autem Ioachaz faciem Domini et audivit eum Dominus vidit enim angustiam Israhel qua adtriverat eos rex Syriae<BR><FONT size=2>5</FONT>&nbsp;&nbsp;et dedit Dominus Israheli salvatorem et liberatus est de manu Syriae habitaveruntque filii Israhel in tabernaculis suis sicut heri et nudius tertius<BR><FONT size=2>6</FONT>&nbsp;&nbsp;verumtamen non recesserunt a peccatis domus Hieroboam qui peccare fecit Israhel in ipsis ambulaverunt siquidem et lucus permansit in Samaria<BR><FONT size=2>7</FONT>&nbsp;&nbsp;et non sunt derelicti Ioachaz de populo nisi quinquaginta equites et decem currus et decem milia peditum interfecerat enim eos rex Syriae et redegerat quasi pulverem in tritura areae<BR><FONT size=2>8</FONT>&nbsp;&nbsp;reliqua autem sermonum Ioachaz et universa quae fecit sed et fortitudo eius nonne haec scripta sunt in libro sermonum dierum regum Israhel<BR><FONT size=2>9</FONT>&nbsp;&nbsp;dormivitque Ioachaz cum patribus suis et sepelierunt eum in Samaria regnavitque Ioas filius eius pro eo<BR><FONT size=2>10</FONT>&nbsp;&nbsp;anno tricesimo septimo Ioas regis Iuda regnavit Ioas filius Ioachaz super Israhel in Samaria sedecim annis<BR><FONT size=2>11</FONT>&nbsp;&nbsp;et fecit quod malum est in conspectu Domini non declinavit ab omnibus peccatis Hieroboam filii Nabath qui peccare fecit Israhel in ipsis ambulavit<BR><FONT size=2>12</FONT>&nbsp;&nbsp;reliqua autem sermonum Ioas et universa quae fecit sed et fortitudo eius quomodo pugnaverit contra Amasiam regem Iuda nonne haec scripta sunt in libro sermonum regum Israhel<BR><FONT size=2>13</FONT>&nbsp;&nbsp;et dormivit Ioas cum patribus suis Hieroboam autem sedit super solium eius porro Ioas sepultus est in Samaria cum regibus Israhel<BR><FONT size=2>14</FONT>&nbsp;&nbsp;Heliseus autem aegrotabat infirmitate qua et mortuus est descenditque ad eum Ioas rex Israhel et flebat coram eo dicebatque pater mi pater mi currus Israhel et auriga eius<BR><FONT size=2>15</FONT>&nbsp;&nbsp;et ait illi Heliseus adfer arcum et sagittas cumque adtulisset ad eum arcum et sagittas<BR><FONT size=2>16</FONT>&nbsp;&nbsp;dixit ad regem Israhel pone manum tuam super arcum et cum posuisset ille manum suam superposuit Heliseus manus suas manibus regis<BR><FONT size=2>17</FONT>&nbsp;&nbsp;et ait aperi fenestram orientalem cumque aperuisset dixit Heliseus iace sagittam et iecit et ait Heliseus sagitta salutis Domini et sagitta salutis contra Syriam percutiesque Syriam in Afec donec consumas eam<BR><FONT size=2>18</FONT>&nbsp;&nbsp;et ait tolle sagittas qui cum tulisset rursum dixit ei percute iaculo terram et cum percussisset tribus vicibus et stetisset<BR><FONT size=2>19</FONT>&nbsp;&nbsp;iratus est contra eum vir Dei et ait si percussisses quinquies aut sexies sive septies percussisses Syriam usque ad consummationem nunc autem tribus vicibus percuties eam<BR><FONT size=2>20</FONT>&nbsp;&nbsp;mortuus est ergo Heliseus et sepelierunt eum latrunculi quoque de Moab venerunt in terra in ipso anno<BR><FONT size=2>21</FONT>&nbsp;&nbsp;quidam autem sepelientes hominem viderunt latrunculos et proiecerunt cadaver in sepulchro Helisei quod ambulavit et tetigit ossa Helisei et revixit homo et stetit super pedes suos<BR><FONT size=2>22</FONT>&nbsp;&nbsp;igitur Azahel rex Syriae adflixit Israhel cunctis diebus Ioachaz<BR><FONT size=2>23</FONT>&nbsp;&nbsp;et misertus est Dominus eorum et reversus est ad eos propter pactum suum quod habebat cum Abraham Isaac et Iacob et noluit disperdere eos neque proicere penitus usque in praesens tempus<BR><FONT size=2>24</FONT>&nbsp;&nbsp;mortuus est autem Azahel rex Syriae et regnavit Benadad filius eius pro eo<BR><FONT size=2>25</FONT>&nbsp;&nbsp;porro Ioas filius Ioachaz tulit urbes de manu Benadad filii Azahel quas tulerat de manu Ioachaz patris sui iure proelii tribus vicibus percussit eum Ioas et reddidit civitates Israheli 
<P><HR>
<P><A NAME="14"></A><B>CAPUT 14</B><P>
<FONT size=2>1</FONT>&nbsp;&nbsp;anno secundo Ioas filii Ioachaz regis Israhel regnavit Amasias filius Ioas regis Iuda<BR><FONT size=2>2</FONT>&nbsp;&nbsp;viginti quinque annorum erat cum regnare coepisset viginti autem et novem annis regnavit in Hierusalem nomen matris eius Ioaden de Hierusalem<BR><FONT size=2>3</FONT>&nbsp;&nbsp;et fecit rectum coram Domino verumtamen non ut David pater eius iuxta omnia quae fecit Ioas pater suus fecit<BR><FONT size=2>4</FONT>&nbsp;&nbsp;nisi hoc tantum quod excelsa non abstulit adhuc enim populus immolabat et adolebat in excelsis<BR><FONT size=2>5</FONT>&nbsp;&nbsp;cumque obtinuisset regnum percussit servos suos qui interfecerant regem patrem suum<BR><FONT size=2>6</FONT>&nbsp;&nbsp;filios autem eorum qui occiderant non occidit iuxta quod scriptum est in libro legis Mosi sicut praecepit Dominus dicens non morientur patres pro filiis neque filii morientur pro patribus sed unusquisque in peccato suo morietur<BR><FONT size=2>7</FONT>&nbsp;&nbsp;ipse percussit Edom in valle Salinarum decem milia et adprehendit Petram in proelio vocavitque nomen eius Iecethel usque in praesentem diem<BR><FONT size=2>8</FONT>&nbsp;&nbsp;tunc misit Amasias nuntios ad Ioas filium Ioachaz filii Hieu regis Israhel dicens veni et videamus nos<BR><FONT size=2>9</FONT>&nbsp;&nbsp;remisitque Ioas rex Israhel ad Amasiam regem Iuda dicens carduus Libani misit ad cedrum quae est in Libano dicens da filiam tuam filio meo uxorem transieruntque bestiae saltus quae sunt in Libano et conculcaverunt carduum<BR><FONT size=2>10</FONT>&nbsp;&nbsp;percutiens invaluisti super Edom et sublevavit te cor tuum contentus esto gloria et sede in domo tua quare provocas malum ut cadas tu et Iuda tecum<BR><FONT size=2>11</FONT>&nbsp;&nbsp;et non adquievit Amasias ascenditque Ioas rex Israhel et viderunt se ipse et Amasias rex Iuda in Bethsames oppido Iudae<BR><FONT size=2>12</FONT>&nbsp;&nbsp;percussusque est Iuda coram Israhel et fugerunt unusquisque in tabernacula sua<BR><FONT size=2>13</FONT>&nbsp;&nbsp;Amasiam vero regem Iuda filium Ioas filii Ahaziae cepit Ioas rex Israhel in Bethsames et adduxit eum in Hierusalem et interrupit murum Hierusalem a porta Ephraim usque ad portam Anguli quadringentis cubitis<BR><FONT size=2>14</FONT>&nbsp;&nbsp;tulitque omne aurum et argentum et universa vasa quae inventa sunt in domo Domini et in thesauris regis et obsides et reversus est Samariam<BR><FONT size=2>15</FONT>&nbsp;&nbsp;reliqua autem verborum Ioas quae fecit et fortitudo eius qua pugnavit contra Amasiam regem Iuda nonne haec scripta sunt in libro sermonum dierum regum Israhel<BR><FONT size=2>16</FONT>&nbsp;&nbsp;dormivitque Ioas cum patribus suis et sepultus est in Samaria cum regibus Israhel et regnavit Hieroboam filius eius pro eo<BR><FONT size=2>17</FONT>&nbsp;&nbsp;vixit autem Amasias filius Ioas rex Iuda postquam mortuus est Ioas filius Ioachaz regis Israhel viginti quinque annis<BR><FONT size=2>18</FONT>&nbsp;&nbsp;reliqua autem sermonum Amasiae nonne haec scripta sunt in libro sermonum dierum regum Iuda<BR><FONT size=2>19</FONT>&nbsp;&nbsp;factaque est contra eum coniuratio in Hierusalem at ille fugit in Lachis miseruntque post eum in Lachis et interfecerunt eum ibi<BR><FONT size=2>20</FONT>&nbsp;&nbsp;et asportaverunt in equis sepultusque est in Hierusalem cum patribus suis in civitate David<BR><FONT size=2>21</FONT>&nbsp;&nbsp;tulit autem universus populus Iudae Azariam annos natum sedecim et constituerunt eum regem pro patre eius Amasia<BR><FONT size=2>22</FONT>&nbsp;&nbsp;ipse aedificavit Ahilam et restituit eam Iudae postquam dormivit rex cum patribus suis<BR><FONT size=2>23</FONT>&nbsp;&nbsp;anno quintodecimo Amasiae filii Ioas regis Iuda regnavit Hieroboam filius Ioas regis Israhel in Samaria quadraginta et uno anno<BR><FONT size=2>24</FONT>&nbsp;&nbsp;et fecit quod malum est coram Domino non recessit ab omnibus peccatis Hieroboam filii Nabath qui peccare fecit Israhel<BR><FONT size=2>25</FONT>&nbsp;&nbsp;ipse restituit terminos Israhel ab introitu Emath usque ad mare Solitudinis iuxta sermonem Domini Dei Israhel quem locutus est per servum suum Ionam filium Amathi prophetam qui erat de Geth quae est in Opher<BR><FONT size=2>26</FONT>&nbsp;&nbsp;vidit enim Dominus adflictionem Israhel amaram nimis et quod consumpti essent usque ad clausos carcere et extremos et non esset qui auxiliaretur Israhel<BR><FONT size=2>27</FONT>&nbsp;&nbsp;nec locutus est Dominus ut deleret nomen Israhel sub caelo sed salvavit eos in manu Hieroboam filii Ioas<BR><FONT size=2>28</FONT>&nbsp;&nbsp;reliqua autem sermonum Hieroboam et universa quae fecit et fortitudo eius qua proeliatus est et quomodo restituit Damascum et Emath Iudae in Israhel nonne haec scripta sunt in libro sermonum dierum regum Israhel<BR><FONT size=2>29</FONT>&nbsp;&nbsp;dormivitque Hieroboam cum patribus suis regibus Israhel et regnavit Zaccharias filius eius pro eo 
<P><HR>
<P><A NAME="15"></A><B>CAPUT 15</B><P>
<FONT size=2>1</FONT>&nbsp;&nbsp;anno vicesimo septimo Hieroboam regis Israhel regnavit Azarias filius Amasiae regis Iudae<BR><FONT size=2>2</FONT>&nbsp;&nbsp;sedecim annorum erat cum regnare coepisset et quinquaginta duobus annis regnavit in Hierusalem nomen matris eius Iecelia de Hierusalem<BR><FONT size=2>3</FONT>&nbsp;&nbsp;fecitque quod erat placitum coram Domino iuxta omnia quae fecit Amasias pater eius<BR><FONT size=2>4</FONT>&nbsp;&nbsp;verumtamen excelsa non est demolitus adhuc populus sacrificabat et adolebat incensum in excelsis<BR><FONT size=2>5</FONT>&nbsp;&nbsp;percussit autem Dominus regem et fuit leprosus usque in diem mortis suae et habitabat in domo libera seorsum Ioatham vero filius regis gubernabat palatium et iudicabat populum terrae<BR><FONT size=2>6</FONT>&nbsp;&nbsp;reliqua autem sermonum Azariae et universa quae fecit nonne haec scripta sunt in libro verborum dierum regum Iuda<BR><FONT size=2>7</FONT>&nbsp;&nbsp;et dormivit Azarias cum patribus suis sepelieruntque eum cum maioribus suis in civitate David et regnavit Ioatham filius eius pro eo<BR><FONT size=2>8</FONT>&nbsp;&nbsp;anno tricesimo octavo Azariae regis Iudae regnavit Zaccharias filius Hieroboam super Israhel in Samaria sex mensibus<BR><FONT size=2>9</FONT>&nbsp;&nbsp;et fecit quod malum est coram Domino sicut fecerant patres eius non recessit a peccatis Hieroboam filii Nabath qui peccare fecit Israhel<BR><FONT size=2>10</FONT>&nbsp;&nbsp;coniuravit autem contra eum Sellum filius Iabes percussitque eum palam et interfecit regnavitque pro eo<BR><FONT size=2>11</FONT>&nbsp;&nbsp;reliqua autem verborum Zacchariae nonne haec scripta sunt in libro sermonum dierum regum Israhel<BR><FONT size=2>12</FONT>&nbsp;&nbsp;ipse est sermo Domini quem locutus est ad Hieu dicens filii usque ad quartam generationem sedebunt de te super thronum Israhel factumque est ita<BR><FONT size=2>13</FONT>&nbsp;&nbsp;Sellum filius Iabes regnavit tricesimo nono anno Azariae regis Iudae regnavit autem uno mense in Samaria<BR><FONT size=2>14</FONT>&nbsp;&nbsp;et ascendit Manahem filius Gaddi de Thersa venitque Samariam et percussit Sellum filium Iabes in Samaria et interfecit eum regnavitque pro eo<BR><FONT size=2>15</FONT>&nbsp;&nbsp;reliqua autem verborum Sellum et coniuratio eius per quam tetendit insidias nonne haec scripta sunt in libro sermonum dierum regum Israhel<BR><FONT size=2>16</FONT>&nbsp;&nbsp;tunc percussit Manahem Thapsam et omnes qui erant in ea et terminos eius de Thersa noluerant enim aperire ei et interfecit omnes praegnantes eius et scidit eas<BR><FONT size=2>17</FONT>&nbsp;&nbsp;anno tricesimo nono Azariae regis Iuda regnavit Manahem filius Gaddi super Israhel decem annis in Samaria<BR><FONT size=2>18</FONT>&nbsp;&nbsp;fecitque quod erat malum coram Domino non recessit a peccatis Hieroboam filii Nabath qui peccare fecit Israhel cunctis diebus eius<BR><FONT size=2>19</FONT>&nbsp;&nbsp;veniebat Phul rex Assyriorum in terram et dabat Manahem Phul mille talenta argenti ut esset ei in auxilio et firmaret regnum eius<BR><FONT size=2>20</FONT>&nbsp;&nbsp;indixitque Manahem argentum super Israhel cunctis potentibus et divitibus ut daret regi Assyriorum quinquaginta siclos argenti per singulos reversusque est rex Assyriorum et non est moratus in terra<BR><FONT size=2>21</FONT>&nbsp;&nbsp;reliqua autem sermonum Manahem et universa quae fecit nonne haec scripta sunt in libro sermonum dierum regum Israhel<BR><FONT size=2>22</FONT>&nbsp;&nbsp;et dormivit Manahem cum patribus suis regnavitque Phaceia filius eius pro eo<BR><FONT size=2>23</FONT>&nbsp;&nbsp;anno quinquagesimo Azariae regis Iudae regnavit Phaceia filius Manahem super Israhel in Samaria biennio<BR><FONT size=2>24</FONT>&nbsp;&nbsp;et fecit quod erat malum coram Domino non recessit a peccatis Hieroboam filii Nabath qui peccare fecit Israhel<BR><FONT size=2>25</FONT>&nbsp;&nbsp;coniuravit autem adversum eum Phacee filius Romeliae dux eius et percussit eum in Samaria in turre domus regiae iuxta Argob et iuxta Ari et cum eo quinquaginta viros de filiis Galaaditarum et interfecit eum regnavitque pro eo<BR><FONT size=2>26</FONT>&nbsp;&nbsp;reliqua autem sermonum Phaceia et universa quae fecit nonne haec scripta sunt in libro sermonum dierum regum Israhel<BR><FONT size=2>27</FONT>&nbsp;&nbsp;anno quinquagesimo secundo Azariae regis Iudae regnavit Phacee filius Romeliae super Israhel in Samaria viginti annis<BR><FONT size=2>28</FONT>&nbsp;&nbsp;et fecit quod malum erat coram Domino non recessit a peccatis Hieroboam filii Nabath qui peccare fecit Israhel<BR><FONT size=2>29</FONT>&nbsp;&nbsp;in diebus Phacee regis Israhel venit Theglathfalassar rex Assur et cepit Aiom et Abel domum Maacha et Ianoe et Cedes et Asor et Galaad et Galileam universam terram Nepthalim et transtulit eos in Assyrios<BR><FONT size=2>30</FONT>&nbsp;&nbsp;coniuravit autem et tetendit insidias Osee filius Hela contra Phacee filium Romeliae et percussit eum et interfecit regnavitque pro eo vicesimo anno Ioatham filii Oziae<BR><FONT size=2>31</FONT>&nbsp;&nbsp;reliqua autem sermonum Phacee et universa quae fecit nonne haec scripta sunt in libro sermonum dierum regum Israhel<BR><FONT size=2>32</FONT>&nbsp;&nbsp;anno secundo Phacee filii Romeliae regis Israhel regnavit Ioatham filius Oziae regis Iuda<BR><FONT size=2>33</FONT>&nbsp;&nbsp;viginti quinque annorum erat cum regnare coepisset et sedecim annis regnavit in Hierusalem nomen matris eius Hierusa filia Sadoc<BR><FONT size=2>34</FONT>&nbsp;&nbsp;fecitque quod erat placitum coram Domino iuxta omnia quae fecerat Ozias pater suus operatus est<BR><FONT size=2>35</FONT>&nbsp;&nbsp;verumtamen excelsa non abstulit adhuc populus immolabat et adolebat incensum in excelsis ipse aedificavit portam domus Domini sublimissimam<BR><FONT size=2>36</FONT>&nbsp;&nbsp;reliqua autem sermonum Ioatham et universa quae fecit nonne haec scripta sunt in libro verborum dierum regum Iuda<BR><FONT size=2>37</FONT>&nbsp;&nbsp;in diebus illis coepit Dominus mittere in Iudam Rasin regem Syriae et Phacee filium Romeliae<BR><FONT size=2>38</FONT>&nbsp;&nbsp;et dormivit Ioatham cum patribus suis sepultusque est cum eis in civitate David patris sui et regnavit Ahaz filius eius pro eo 
<P><HR>
<P><A NAME="16"></A><B>CAPUT 16</B><P>
<FONT size=2>1</FONT>&nbsp;&nbsp;anno septimodecimo Phacee filii Romeliae regnavit Ahaz filius Ioatham regis Iuda<BR><FONT size=2>2</FONT>&nbsp;&nbsp;viginti annorum erat Ahaz cum regnare coepisset et sedecim annis regnavit in Hierusalem non fecit quod erat placitum in conspectu Domini Dei sui sicut David pater eius<BR><FONT size=2>3</FONT>&nbsp;&nbsp;sed ambulavit in via regum Israhel insuper et filium suum consecravit transferens per ignem secundum idola gentium quae dissipavit Dominus coram filiis Israhel<BR><FONT size=2>4</FONT>&nbsp;&nbsp;immolabat quoque victimas et adolebat incensum in excelsis et in collibus et sub omni ligno frondoso<BR><FONT size=2>5</FONT>&nbsp;&nbsp;tunc ascendit Rasin rex Syriae et Phacee filius Romeliae rex Israhel in Hierusalem ad proeliandum cumque obsiderent Ahaz non valuerunt superare eum<BR><FONT size=2>6</FONT>&nbsp;&nbsp;in tempore illo restituit Rasin rex Syriae Ahilam Syriae et eiecit Iudaeos de Ahilam et Idumei venerunt in Ahilam et habitaverunt ibi usque in diem hanc<BR><FONT size=2>7</FONT>&nbsp;&nbsp;misit autem Ahaz nuntios ad Theglathfalassar regem Assyriorum dicens servus tuus et filius tuus ego sum ascende et salvum me fac de manu regis Syriae et de manu regis Israhel qui consurrexerunt adversum me<BR><FONT size=2>8</FONT>&nbsp;&nbsp;et cum collegisset argentum et aurum quod invenire potuit in domo Domini et in thesauris regis misit regi Assyriorum munera<BR><FONT size=2>9</FONT>&nbsp;&nbsp;qui et adquievit voluntati eius ascendit enim rex Assyriorum in Damascum et vastavit eam et transtulit habitatores eius Cyrenen Rasin autem interfecit<BR><FONT size=2>10</FONT>&nbsp;&nbsp;perrexitque rex Ahaz in occursum Theglathfalassar regis Assyriorum in Damascum cumque vidisset altare Damasci misit rex Ahaz ad Uriam sacerdotem exemplar eius et similitudinem iuxta omne opus eius<BR><FONT size=2>11</FONT>&nbsp;&nbsp;extruxitque Urias sacerdos altare iuxta omnia quae praeceperat rex Ahaz de Damasco ita fecit Urias sacerdos donec veniret rex Ahaz de Damasco<BR><FONT size=2>12</FONT>&nbsp;&nbsp;cumque venisset rex de Damasco vidit altare et veneratus est illud ascenditque et immolavit holocausta et sacrificium suum<BR><FONT size=2>13</FONT>&nbsp;&nbsp;et libavit libamina et fudit sanguinem pacificorum quae obtulerat super altare<BR><FONT size=2>14</FONT>&nbsp;&nbsp;porro altare aeneum quod erat coram Domino transtulit de facie templi et de loco altaris et de loco templi Domini posuitque illud ex latere altaris ad aquilonem<BR><FONT size=2>15</FONT>&nbsp;&nbsp;praecepit quoque rex Ahaz Uriae sacerdoti dicens super altare maius offer holocaustum matutinum et sacrificium vespertinum et holocaustum regis et sacrificium eius et holocaustum universi populi terrae et sacrificia eorum et libamina eorum et omnem sanguinem holocausti et universum sanguinem victimae super illud effundes altare vero aeneum erit paratum ad voluntatem meam<BR><FONT size=2>16</FONT>&nbsp;&nbsp;fecit igitur Urias sacerdos iuxta omnia quae praeceperat rex Ahaz<BR><FONT size=2>17</FONT>&nbsp;&nbsp;tulit autem rex Ahaz celatas bases et luterem qui erat desuper et mare deposuit de bubus aeneis qui sustentabant illud et posuit super pavimentum stratum lapide<BR><FONT size=2>18</FONT>&nbsp;&nbsp;Musach quoque sabbati quod aedificaverat in templo et ingressum regis exterius convertit in templo Domini propter regem Assyriorum<BR><FONT size=2>19</FONT>&nbsp;&nbsp;reliqua autem verborum Ahaz quae fecit nonne haec scripta sunt in libro sermonum dierum regum Iuda<BR><FONT size=2>20</FONT>&nbsp;&nbsp;dormivitque Ahaz cum patribus suis et sepultus est cum eis in civitate David et regnavit Ezechias filius eius pro eo 
<P><HR>
<P><A NAME="17"></A><B>CAPUT 17</B><P>
<FONT size=2>1</FONT>&nbsp;&nbsp;anno duodecimo Ahaz regis Iuda regnavit Osee filius Hela in Samaria super Israhel novem annis<BR><FONT size=2>2</FONT>&nbsp;&nbsp;fecitque malum coram Domino sed non sicut reges Israhel qui ante eum fuerant<BR><FONT size=2>3</FONT>&nbsp;&nbsp;contra hunc ascendit Salmanassar rex Assyriorum et factus est ei Osee servus reddebatque illi tributa<BR><FONT size=2>4</FONT>&nbsp;&nbsp;cumque deprehendisset rex Assyriorum Osee quod rebellare nitens misisset nuntios ad Sua regem Aegypti ne praestaret tributa regi Assyriorum sicut singulis annis solitus erat obsedit eum et vinctum misit in carcerem<BR><FONT size=2>5</FONT>&nbsp;&nbsp;pervagatusque est omnem terram et ascendens Samariam obsedit eam tribus annis<BR><FONT size=2>6</FONT>&nbsp;&nbsp;anno autem nono Osee cepit rex Assyriorum Samariam et transtulit Israhel in Assyrios posuitque eos in Ala et in Habor iuxta fluvium Gozan in civitatibus Medorum<BR><FONT size=2>7</FONT>&nbsp;&nbsp;factum est enim cum peccassent filii Israhel Domino Deo suo qui eduxerat eos de terra Aegypti de manu Pharaonis regis Aegypti coluerunt deos alienos<BR><FONT size=2>8</FONT>&nbsp;&nbsp;et ambulaverunt iuxta ritum gentium quas consumpserat Dominus in conspectu filiorum Israhel et regum Israhel quia similiter fecerant<BR><FONT size=2>9</FONT>&nbsp;&nbsp;et operuerunt filii Israhel verbis non rectis Dominum Deum suum et aedificaverunt sibi excelsa in cunctis urbibus suis a turre custodum usque ad civitatem munitam<BR><FONT size=2>10</FONT>&nbsp;&nbsp;feceruntque sibi statuas et lucos in omni colle sublimi et subter omne lignum nemorosum<BR><FONT size=2>11</FONT>&nbsp;&nbsp;et adolebant ibi incensum super aras in more gentium quas transtulerat Dominus a facie eorum feceruntque verba pessima inritantes Dominum<BR><FONT size=2>12</FONT>&nbsp;&nbsp;et coluerunt inmunditias de quibus praecepit Dominus eis ne facerent verbum hoc<BR><FONT size=2>13</FONT>&nbsp;&nbsp;et testificatus est Dominus in Israhel et in Iuda per manum omnium prophetarum et videntum dicens revertimini a viis vestris pessimis et custodite praecepta mea et caerimonias iuxta omnem legem quam praecepi patribus vestris et sicut misi ad vos in manu servorum meorum prophetarum<BR><FONT size=2>14</FONT>&nbsp;&nbsp;qui non audierunt sed induraverunt cervicem suam iuxta cervicem patrum suorum qui noluerunt oboedire Domino Deo suo<BR><FONT size=2>15</FONT>&nbsp;&nbsp;et abiecerunt legitima eius et pactum quod pepigit cum patribus eorum et testificationes quibus contestatus est eos secutique sunt vanitates et vane egerunt et secuti sunt gentes quae erant per circuitum eorum super quibus praeceperat Dominus eis ut non facerent sicut et illae faciebant<BR><FONT size=2>16</FONT>&nbsp;&nbsp;et dereliquerunt omnia praecepta Domini Dei sui feceruntque sibi conflatiles duos vitulos et lucos et adoraverunt universam militiam caeli servieruntque Baal<BR><FONT size=2>17</FONT>&nbsp;&nbsp;et consecrabant ei filios suos et filias suas per ignem et divinationibus inserviebant et auguriis et tradiderunt se ut facerent malum coram Domino et inritarent eum<BR><FONT size=2>18</FONT>&nbsp;&nbsp;iratusque est Dominus vehementer Israhel et abstulit eos de conspectu suo et non remansit nisi tribus Iuda tantummodo<BR><FONT size=2>19</FONT>&nbsp;&nbsp;sed nec ipse Iuda custodivit mandata Domini Dei sui verum ambulavit in erroribus Israhel quos operatus fuerat<BR><FONT size=2>20</FONT>&nbsp;&nbsp;proiecitque Dominus omne semen Israhel et adflixit eos et tradidit in manu diripientium donec proiceret eos a facie sua<BR><FONT size=2>21</FONT>&nbsp;&nbsp;ex eo iam tempore quo scissus est Israhel a domo David et constituerunt sibi regem Hieroboam filium Nabath separavit enim Hieroboam Israhel a Domino et peccare eos fecit peccatum magnum<BR><FONT size=2>22</FONT>&nbsp;&nbsp;et ambulaverunt filii Israhel in universis peccatis Hieroboam quae fecerat non recesserunt ab eis<BR><FONT size=2>23</FONT>&nbsp;&nbsp;usquequo auferret Dominus Israhel a facie sua sicut locutus fuerat in manu omnium servorum suorum prophetarum translatusque est Israhel de terra sua in Assyrios usque in diem hanc<BR><FONT size=2>24</FONT>&nbsp;&nbsp;adduxit autem rex Assyriorum de Babylone et de Chutha et de Haiath et de Emath et de Sepharvaim et conlocavit eos in civitatibus Samariae pro filiis Israhel qui possederunt Samariam et habitaverunt in urbibus eius<BR><FONT size=2>25</FONT>&nbsp;&nbsp;cumque ibi habitare coepissent non timebant Dominum et inmisit eis Dominus leones qui interficiebant eos<BR><FONT size=2>26</FONT>&nbsp;&nbsp;nuntiatumque est regi Assyriorum et dictum gentes quas transtulisti et habitare fecisti in civitatibus Samariae ignorant legitima Dei terrae et inmisit in eos Dominus leones et ecce interficiunt eos eo quod ignorent ritum Dei terrae<BR><FONT size=2>27</FONT>&nbsp;&nbsp;praecepit autem rex Assyriorum dicens ducite illuc unum de sacerdotibus quos inde captivos adduxistis et vadat et habitet cum eis et doceat eos legitima Dei terrae<BR><FONT size=2>28</FONT>&nbsp;&nbsp;igitur cum venisset unus de sacerdotibus his qui captivi ducti fuerant de Samaria habitavit in Bethel et docebat eos quomodo colerent Dominum<BR><FONT size=2>29</FONT>&nbsp;&nbsp;et unaquaeque gens fabricata est deum suum posueruntque eos in fanis excelsis quae fecerant Samaritae gens et gens in urbibus suis in quibus habitabant<BR><FONT size=2>30</FONT>&nbsp;&nbsp;viri enim babylonii fecerunt Socchothbenoth viri autem chutheni fecerunt Nergel et viri de Emath fecerunt Asima<BR><FONT size=2>31</FONT>&nbsp;&nbsp;porro Evei fecerunt Nebaaz et Tharthac hii autem qui erant de Sepharvaim conburebant filios suos igni Adramelech et Anamelech diis Sepharvaim<BR><FONT size=2>32</FONT>&nbsp;&nbsp;et nihilominus colebant Dominum fecerunt autem sibi de novissimis sacerdotes excelsorum et ponebant eos in fanis sublimibus<BR><FONT size=2>33</FONT>&nbsp;&nbsp;et cum Dominum colerent diis quoque suis serviebant iuxta consuetudinem gentium de quibus translati fuerant Samariam<BR><FONT size=2>34</FONT>&nbsp;&nbsp;usque in praesentem diem morem sequuntur antiquum non timent Dominum neque custodiunt caerimonias eius et iudicia et legem et mandatum quod praeceperat Dominus filiis Iacob quem cognominavit Israhel<BR><FONT size=2>35</FONT>&nbsp;&nbsp;et percusserat cum eis pactum et mandaverat eis dicens nolite timere deos alienos et non adoretis eos neque colatis et non immoletis eis<BR><FONT size=2>36</FONT>&nbsp;&nbsp;sed Dominum Deum vestrum qui eduxit vos de terra Aegypti in fortitudine magna et in brachio extento ipsum timete illum adorate et ipsi immolate<BR><FONT size=2>37</FONT>&nbsp;&nbsp;caerimonias quoque et iudicia et legem et mandatum quod scripsit vobis custodite ut faciatis cunctis diebus et non timeatis deos alienos<BR><FONT size=2>38</FONT>&nbsp;&nbsp;et pactum quod percussi vobiscum nolite oblivisci nec colatis deos alienos<BR><FONT size=2>39</FONT>&nbsp;&nbsp;sed Dominum Deum vestrum timete et ipse eruet vos de manu omnium inimicorum vestrorum<BR><FONT size=2>40</FONT>&nbsp;&nbsp;illi vero non audierunt sed iuxta consuetudinem suam pristinam perpetrabant<BR><FONT size=2>41</FONT>&nbsp;&nbsp;fuerunt igitur gentes istae timentes quidem Dominum sed nihilominus et idolis suis servientes nam et filii eorum et nepotes sicut fecerunt parentes sui ita faciunt usque in praesentem diem 
<P><HR>
<P><A NAME="18"></A><B>CAPUT 18</B><P>
<FONT size=2>1</FONT>&nbsp;&nbsp;anno tertio Osee filii Hela regis Israhel regnavit Ezechias filius Ahaz regis Iuda<BR><FONT size=2>2</FONT>&nbsp;&nbsp;viginti quinque annorum erat cum regnare coepisset et viginti et novem annis regnavit in Hierusalem nomen matris eius Abi filia Zacchariae<BR><FONT size=2>3</FONT>&nbsp;&nbsp;fecitque quod erat bonum coram Domino iuxta omnia quae fecerat David pater suus<BR><FONT size=2>4</FONT>&nbsp;&nbsp;ipse dissipavit excelsa et contrivit statuas et succidit lucos confregitque serpentem aeneum quem fecerat Moses siquidem usque ad illud tempus filii Israhel adolebant ei incensum vocavitque eum Naasthan<BR><FONT size=2>5</FONT>&nbsp;&nbsp;in Domino Deo Israhel speravit itaque post eum non fuit similis ei de cunctis regibus Iuda sed neque in his qui ante eum fuerunt<BR><FONT size=2>6</FONT>&nbsp;&nbsp;et adhesit Domino et non recessit a vestigiis eius fecitque mandata eius quae praeceperat Dominus Mosi<BR><FONT size=2>7</FONT>&nbsp;&nbsp;unde et erat Dominus cum eo et in cunctis ad quae procedebat sapienter se agebat rebellavit quoque contra regem Assyriorum et non servivit ei<BR><FONT size=2>8</FONT>&nbsp;&nbsp;ipse percussit Philistheos usque Gazam et omnes terminos eorum a turre custodum usque ad civitatem muratam<BR><FONT size=2>9</FONT>&nbsp;&nbsp;anno quarto regis Ezechiae qui erat annus septimus Osee filii Hela regis Israhel ascendit Salmanassar rex Assyriorum Samariam et obpugnavit eam<BR><FONT size=2>10</FONT>&nbsp;&nbsp;et cepit nam post annos tres anno sexto Ezechiae id est nono anno Osee regis Israhel capta est Samaria<BR><FONT size=2>11</FONT>&nbsp;&nbsp;et transtulit rex Assyriorum Israhel in Assyrios conlocavitque eos in Ala et in Habor fluviis Gozan in civitatibus Medorum<BR><FONT size=2>12</FONT>&nbsp;&nbsp;quia non audierunt vocem Domini Dei sui sed praetergressi sunt pactum eius omnia quae praeceperat Moses servus Domini non audierunt neque fecerunt<BR><FONT size=2>13</FONT>&nbsp;&nbsp;anno quartodecimo regis Ezechiae ascendit Sennacherib rex Assyriorum ad universas civitates Iuda munitas et cepit eas<BR><FONT size=2>14</FONT>&nbsp;&nbsp;tunc misit Ezechias rex Iuda nuntios ad regem Assyriorum Lachis dicens peccavi recede a me et omne quod inposueris mihi feram indixit itaque rex Assyriorum Ezechiae regi Iudae trecenta talenta argenti et triginta talenta auri<BR><FONT size=2>15</FONT>&nbsp;&nbsp;deditque Ezechias omne argentum quod reppertum fuerat in domo Domini et in thesauris regis<BR><FONT size=2>16</FONT>&nbsp;&nbsp;in tempore illo confregit Ezechias valvas templi Domini et lamminas auri quas ipse adfixerat et dedit eas regi Assyriorum<BR><FONT size=2>17</FONT>&nbsp;&nbsp;misit autem rex Assyriorum Tharthan et Rabsaris et Rabsacen de Lachis ad regem Ezechiam cum manu valida Hierusalem qui cum ascendissent venerunt in Hierusalem et steterunt iuxta aquaeductum piscinae superioris quae est in via agri Fullonis<BR><FONT size=2>18</FONT>&nbsp;&nbsp;vocaveruntque regem egressus est autem ad eos Eliachim filius Helciae praepositus domus et Sobna scriba et Ioahe filius Asaph a commentariis<BR><FONT size=2>19</FONT>&nbsp;&nbsp;dixitque ad eos Rabsaces loquimini Ezechiae haec dicit rex magnus rex Assyriorum quae est ista fiducia qua niteris<BR><FONT size=2>20</FONT>&nbsp;&nbsp;forsitan inisti consilium ut praepares te ad proelium in quo confidis ut audeas rebellare<BR><FONT size=2>21</FONT>&nbsp;&nbsp;an speras in baculo harundineo atque confracto Aegypto super quem si incubuerit homo comminutus ingreditur manum eius et perforabit eam sic est Pharao rex Aegypti omnibus qui confidunt in se<BR><FONT size=2>22</FONT>&nbsp;&nbsp;quod si dixeritis mihi in Domino Deo nostro habemus fiduciam nonne iste est cuius abstulit Ezechias excelsa et altaria et praecepit Iudae et Hierusalem ante altare hoc adorabitis in Hierusalem<BR><FONT size=2>23</FONT>&nbsp;&nbsp;nunc igitur transite ad dominum meum regem Assyriorum et dabo vobis duo milia equorum et videte an habere valeatis ascensores eorum<BR><FONT size=2>24</FONT>&nbsp;&nbsp;et quomodo potestis resistere ante unum satrapam de servis domini mei minimis an fiduciam habes in Aegypto propter currus et equites<BR><FONT size=2>25</FONT>&nbsp;&nbsp;numquid sine Domini voluntate ascendi ad locum istum ut demolirer eum Dominus dixit mihi ascende ad terram hanc et demolire eam<BR><FONT size=2>26</FONT>&nbsp;&nbsp;dixerunt autem Eliachim filius Helciae et Sobna et Ioahe Rabsaci precamur ut loquaris nobis servis tuis syriace siquidem intellegimus hanc linguam et non loquaris nobis iudaice audiente populo qui est super murum<BR><FONT size=2>27</FONT>&nbsp;&nbsp;responditque eis Rabsaces numquid ad dominum tuum et ad te misit me dominus meus ut loquerer sermones hos et non ad viros qui sedent super murum ut comedant stercora sua et bibant urinam suam vobiscum<BR><FONT size=2>28</FONT>&nbsp;&nbsp;stetit itaque Rabsaces et clamavit voce magna iudaice et ait audite verba regis magni regis Assyriorum<BR><FONT size=2>29</FONT>&nbsp;&nbsp;haec dicit rex non vos seducat Ezechias non enim poterit eruere vos de manu mea<BR><FONT size=2>30</FONT>&nbsp;&nbsp;neque fiduciam vobis tribuat super Domino dicens eruens liberabit nos Dominus et non tradetur civitas haec in manu regis Assyriorum<BR><FONT size=2>31</FONT>&nbsp;&nbsp;nolite audire Ezechiam haec enim dicit rex Assyriorum facite mecum quod vobis est utile et egredimini ad me et comedet unusquisque de vinea sua et de ficu sua et bibetis aquas de cisternis vestris<BR><FONT size=2>32</FONT>&nbsp;&nbsp;donec veniam et transferam vos in terram quae similis terrae vestrae est in terram fructiferam et fertilem vini terram panis et vinearum terram olivarum et olei ac mellis et vivetis et non moriemini nolite audire Ezechiam qui vos decipit dicens Dominus liberabit nos<BR><FONT size=2>33</FONT>&nbsp;&nbsp;numquid liberaverunt dii gentium terram suam de manu regis Assyriorum<BR><FONT size=2>34</FONT>&nbsp;&nbsp;ubi est deus Emath et Arfad ubi est deus Sepharvaim Ana et Ava numquid liberaverunt Samariam de manu mea<BR><FONT size=2>35</FONT>&nbsp;&nbsp;quinam illi sunt in universis diis terrarum qui eruerunt regionem suam de manu mea ut possit eruere Dominus Hierusalem de manu mea<BR><FONT size=2>36</FONT>&nbsp;&nbsp;tacuit itaque populus et non respondit ei quicquam siquidem praeceptum regis acceperant ut non responderent ei<BR><FONT size=2>37</FONT>&nbsp;&nbsp;venitque Eliachim filius Helciae praepositus domus et Sobna scriba et Ioahe filius Asaph a commentariis ad Ezechiam scissis vestibus et nuntiaverunt ei verba Rabsacis 
<P><HR>
<P><A NAME="19"></A><B>CAPUT 19</B><P>
<FONT size=2>1</FONT>&nbsp;&nbsp;quae cum audisset rex Ezechias scidit vestimenta sua et opertus est sacco ingressusque est domum Domini<BR><FONT size=2>2</FONT>&nbsp;&nbsp;et misit Eliachim praepositum domus et Sobnam scribam et senes de sacerdotibus opertos saccis ad Esaiam prophetam filium Amos<BR><FONT size=2>3</FONT>&nbsp;&nbsp;qui dixerunt haec dicit Ezechias dies tribulationis et increpationis et blasphemiae dies iste venerunt filii usque ad partum et vires non habet parturiens<BR><FONT size=2>4</FONT>&nbsp;&nbsp;si forte audiat Dominus Deus tuus universa verba Rabsacis quem misit rex Assyriorum dominus suus ut exprobraret Deum viventem et argueret verbis quae audivit Dominus Deus tuus et fac orationem pro reliquiis quae reppertae sunt<BR><FONT size=2>5</FONT>&nbsp;&nbsp;venerunt ergo servi regis Ezechiae ad Esaiam<BR><FONT size=2>6</FONT>&nbsp;&nbsp;dixitque eis Esaias haec dicetis domino vestro haec dicit Dominus noli timere a facie sermonum quos audisti quibus blasphemaverunt pueri regis Assyriorum me<BR><FONT size=2>7</FONT>&nbsp;&nbsp;ecce ego inmittam ei spiritum et audiet nuntium et revertetur in terram suam et deiciam eum gladio in terra sua<BR><FONT size=2>8</FONT>&nbsp;&nbsp;reversus est igitur Rabsaces et invenit regem Assyriorum expugnantem Lobnam audierat enim quod recessisset de Lachis<BR><FONT size=2>9</FONT>&nbsp;&nbsp;cumque audisset de Tharaca rege Aethiopiae dicentes ecce egressus est ut pugnet adversum te et iret contra eum misit nuntios ad Ezechiam dicens<BR><FONT size=2>10</FONT>&nbsp;&nbsp;haec dicite Ezechiae regi Iudae non te seducat Deus tuus in quo habes fiduciam neque dicas non tradetur Hierusalem in manu regis Assyriorum<BR><FONT size=2>11</FONT>&nbsp;&nbsp;tu enim ipse audisti quae fecerint reges Assyriorum universis terris quomodo vastaverint eas num ergo solus poteris liberari<BR><FONT size=2>12</FONT>&nbsp;&nbsp;numquid liberaverunt dii gentium singulos quos vastaverunt patres mei Gozan videlicet et Aran et Reseph et filios Eden qui erant in Thelassar<BR><FONT size=2>13</FONT>&nbsp;&nbsp;ubi est rex Emath et rex Arfad et rex civitatis Sepharvaim Ana et Ava<BR><FONT size=2>14</FONT>&nbsp;&nbsp;itaque cum accepisset Ezechias litteras de manu nuntiorum et legisset eas ascendit in domum Domini et expandit eas coram Domino<BR><FONT size=2>15</FONT>&nbsp;&nbsp;et oravit in conspectu eius dicens Domine Deus Israhel qui sedes super cherubin tu es Deus solus regum omnium terrae tu fecisti caelum et terram<BR><FONT size=2>16</FONT>&nbsp;&nbsp;inclina aurem tuam et audi aperi Domine oculos tuos et vide et audi omnia verba Sennacherib qui misit ut exprobraret nobis Deum viventem<BR><FONT size=2>17</FONT>&nbsp;&nbsp;vere Domine dissipaverunt reges Assyriorum gentes et terras omnium<BR><FONT size=2>18</FONT>&nbsp;&nbsp;et miserunt deos eorum in ignem non enim erant dii sed opera manuum hominum e ligno et lapide et perdiderunt eos<BR><FONT size=2>19</FONT>&nbsp;&nbsp;nunc igitur Domine Deus noster salvos nos fac de manu eius ut sciant omnia regna terrae quia tu es Dominus Deus solus<BR><FONT size=2>20</FONT>&nbsp;&nbsp;misit autem Esaias filius Amos ad Ezechiam dicens haec dicit Dominus Deus Israhel quae deprecatus es me super Sennacherib rege Assyriorum audivi<BR><FONT size=2>21</FONT>&nbsp;&nbsp;iste est sermo quem locutus est Dominus de eo sprevit te et subsannavit virgo filia Sion post tergum tuum caput movit filia Hierusalem<BR><FONT size=2>22</FONT>&nbsp;&nbsp;cui exprobrasti et quem blasphemasti contra quem exaltasti vocem et elevasti in excelsum oculos tuos contra Sanctum Israhel<BR><FONT size=2>23</FONT>&nbsp;&nbsp;per manum servorum tuorum exprobrasti Domino et dixisti in multitudine curruum meorum ascendi excelsa montium in summitate Libani et succidi sublimes cedros eius electas abietes eius et ingressus sum usque ad terminos eius saltum Carmeli eius<BR><FONT size=2>24</FONT>&nbsp;&nbsp;ego succidi et bibi aquas alienas et siccavi vestigiis pedum meorum omnes aquas clausas<BR><FONT size=2>25</FONT>&nbsp;&nbsp;numquid non audisti quid ab initio fecerim ex diebus antiquis plasmavi illud et nunc adduxi eruntque in ruinam collium pugnantium civitates munitae<BR><FONT size=2>26</FONT>&nbsp;&nbsp;et qui sedent in eis humiles manu contremuerunt et confusi sunt facti sunt quasi faenum agri et virens herba tectorum quae arefacta est antequam veniret ad maturitatem<BR><FONT size=2>27</FONT>&nbsp;&nbsp;habitaculum tuum et egressum tuum et viam tuam ego praescivi et furorem tuum contra me<BR><FONT size=2>28</FONT>&nbsp;&nbsp;insanisti in me et superbia tua ascendit in aures meas ponam itaque circulum in naribus tuis et camum in labris tuis et reducam te in viam per quam venisti<BR><FONT size=2>29</FONT>&nbsp;&nbsp;tibi autem Ezechia hoc erit signum comede hoc anno quod reppereris in secundo autem anno quae sponte nascuntur porro in anno tertio seminate et metite plantate vineas et comedite fructum earum<BR><FONT size=2>30</FONT>&nbsp;&nbsp;et quodcumque reliquum fuerit de domo Iuda mittet radicem deorsum et faciet fructum sursum<BR><FONT size=2>31</FONT>&nbsp;&nbsp;de Hierusalem quippe egredientur reliquiae et quod salvetur de monte Sion zelus Domini exercituum faciet hoc<BR><FONT size=2>32</FONT>&nbsp;&nbsp;quam ob rem haec dicit Dominus de rege Assyriorum non ingredietur urbem hanc nec mittet in eam sagittam nec occupabit eam clypeus nec circumdabit eam munitio<BR><FONT size=2>33</FONT>&nbsp;&nbsp;per viam qua venit revertetur et civitatem hanc non ingredietur dicit Dominus<BR><FONT size=2>34</FONT>&nbsp;&nbsp;protegamque urbem hanc et salvabo eam propter me et propter David servum meum<BR><FONT size=2>35</FONT>&nbsp;&nbsp;factum est igitur in nocte illa venit angelus Domini et percussit castra Assyriorum centum octoginta quinque milia cumque diluculo surrexisset vidit omnia corpora mortuorum et recedens abiit<BR><FONT size=2>36</FONT>&nbsp;&nbsp;et reversus est Sennacherib rex Assyriorum et mansit in Nineve<BR><FONT size=2>37</FONT>&nbsp;&nbsp;cumque adoraret in templo Neserach deum suum Adramelech et Sarasar filii eius percusserunt eum gladio fugeruntque in terram Armeniorum et regnavit Eseraddon filius eius pro eo 
<P><HR>
<P><A NAME="20"></A><B>CAPUT 20</B><P>
<FONT size=2>1</FONT>&nbsp;&nbsp;in diebus illis aegrotavit Ezechias usque ad mortem et venit ad eum Esaias filius Amos prophetes dixitque ei haec dicit Dominus Deus praecipe domui tuae morieris enim et non vives<BR><FONT size=2>2</FONT>&nbsp;&nbsp;qui convertit faciem suam ad parietem et oravit Dominum dicens<BR><FONT size=2>3</FONT>&nbsp;&nbsp;obsecro Domine memento quomodo ambulaverim coram te in veritate et in corde perfecto et quod placitum est coram te fecerim flevit itaque Ezechias fletu magno<BR><FONT size=2>4</FONT>&nbsp;&nbsp;et antequam egrederetur Esaias mediam partem atrii factus est sermo Domini ad eum dicens<BR><FONT size=2>5</FONT>&nbsp;&nbsp;revertere et dic Ezechiae duci populi mei haec dicit Dominus Deus David patris tui audivi orationem tuam vidi lacrimam tuam et ecce sanavi te die tertio ascendes templum Domini<BR><FONT size=2>6</FONT>&nbsp;&nbsp;et addam diebus tuis quindecim annos sed et de manu regis Assyriorum liberabo te et civitatem hanc et protegam urbem istam propter me et propter David servum meum<BR><FONT size=2>7</FONT>&nbsp;&nbsp;dixitque Esaias adferte massam ficorum quam cum adtulissent et posuissent super ulcus eius curatus est<BR><FONT size=2>8</FONT>&nbsp;&nbsp;dixerat autem Ezechias ad Esaiam quod erit signum quia Dominus me sanabit et quia ascensurus sum die tertio templum Domini<BR><FONT size=2>9</FONT>&nbsp;&nbsp;cui ait Esaias hoc erit signum a Domino quod facturus sit Dominus sermonem quem locutus est vis ut accedat umbra decem lineis an ut revertatur totidem gradibus<BR><FONT size=2>10</FONT>&nbsp;&nbsp;et ait Ezechias facile est umbram crescere decem lineis nec hoc volo ut fiat sed ut revertatur retrorsum decem gradibus<BR><FONT size=2>11</FONT>&nbsp;&nbsp;invocavit itaque Esaias propheta Dominum et reduxit umbram per lineas quibus iam descenderat in horologio Ahaz retrorsum decem gradibus<BR><FONT size=2>12</FONT>&nbsp;&nbsp;in tempore illo misit Berodach Baladan filius Baladan rex Babyloniorum litteras et munera ad Ezechiam audierat enim quod aegrotasset Ezechias<BR><FONT size=2>13</FONT>&nbsp;&nbsp;laetatus est autem in adventum eorum Ezechias et ostendit eis domum aromatum et aurum et argentum et pigmenta varia unguenta quoque et domum vasorum suorum et omnia quae habere potuerat in thesauris suis non fuit quod non monstraret eis Ezechias in domo sua et in omni potestate sua<BR><FONT size=2>14</FONT>&nbsp;&nbsp;venit autem Esaias propheta ad regem Ezechiam dixitque ei quid dixerunt viri isti aut unde venerunt ad te cui ait Ezechias de terra longinqua venerunt de Babylone<BR><FONT size=2>15</FONT>&nbsp;&nbsp;at ille respondit quid viderunt in domo tua ait Ezechias omnia quae sunt in domo mea viderunt nihil est quod non monstraverim eis in thesauris meis<BR><FONT size=2>16</FONT>&nbsp;&nbsp;dixit itaque Esaias Ezechiae audi sermonem Domini<BR><FONT size=2>17</FONT>&nbsp;&nbsp;ecce dies venient et auferentur omnia quae sunt in domo tua et quae condiderunt patres tui usque in diem hanc in Babylone non remanebit quicquam ait Dominus<BR><FONT size=2>18</FONT>&nbsp;&nbsp;sed et de filiis tuis qui egredientur ex te quos generabis tollentur et erunt eunuchi in palatio regis Babylonis<BR><FONT size=2>19</FONT>&nbsp;&nbsp;dixit Ezechias ad Esaiam bonus sermo Domini quem locutus est sit pax et veritas in diebus meis<BR><FONT size=2>20</FONT>&nbsp;&nbsp;reliqua autem sermonum Ezechiae et omnis fortitudo eius et quomodo fecerit piscinam et aquaeductum et introduxerit aquas in civitatem nonne haec scripta sunt in libro sermonum dierum regum Iuda<BR><FONT size=2>21</FONT>&nbsp;&nbsp;dormivitque Ezechias cum patribus suis et regnavit Manasses filius eius pro eo 
<P><HR>
<P><A NAME="21"></A><B>CAPUT 21</B><P>
<FONT size=2>1</FONT>&nbsp;&nbsp;duodecim annorum erat Manasses cum regnare coepisset et quinquaginta quinque annis regnavit in Hierusalem nomen matris eius Aphsiba<BR><FONT size=2>2</FONT>&nbsp;&nbsp;fecitque malum in conspectu Domini iuxta idola gentium quas delevit Dominus a facie filiorum Israhel<BR><FONT size=2>3</FONT>&nbsp;&nbsp;conversusque est et aedificavit excelsa quae dissipaverat Ezechias pater eius et erexit aras Baal et fecit lucos sicut fecerat Ahab rex Israhel et adoravit omnem militiam caeli et coluit eam<BR><FONT size=2>4</FONT>&nbsp;&nbsp;extruxitque aras in domo Domini de qua dixit Dominus in Hierusalem ponam nomen meum<BR><FONT size=2>5</FONT>&nbsp;&nbsp;et extruxit altaria universae militiae caeli in duobus atriis templi Domini<BR><FONT size=2>6</FONT>&nbsp;&nbsp;et transduxit filium suum per ignem et ariolatus est et observavit auguria et fecit pythones et aruspices multiplicavit ut faceret malum coram Domino et inritaret eum<BR><FONT size=2>7</FONT>&nbsp;&nbsp;posuit quoque idolum luci quem fecerat in templo Domini super quo locutus est Dominus ad David et ad Salomonem filium eius in templo hoc et in Hierusalem quam elegi de cunctis tribubus Israhel ponam nomen meum in sempiternum<BR><FONT size=2>8</FONT>&nbsp;&nbsp;et ultra non faciam commoveri pedem Israhel de terra quam dedi patribus eorum sic tamen si custodierint opere omnia quae praecepi eis et universam legem quam mandavit eis servus meus Moses<BR><FONT size=2>9</FONT>&nbsp;&nbsp;illi vero non audierunt sed seducti sunt a Manasse ut facerent malum super gentes quas contrivit Dominus a facie filiorum Israhel<BR><FONT size=2>10</FONT>&nbsp;&nbsp;locutusque est Dominus in manu servorum suorum prophetarum dicens<BR><FONT size=2>11</FONT>&nbsp;&nbsp;quia fecit Manasses rex Iuda abominationes istas pessimas super omnia quae fecerunt Amorrei ante eum et peccare fecit etiam Iudam in inmunditiis suis<BR><FONT size=2>12</FONT>&nbsp;&nbsp;propterea haec dicit Dominus Deus Israhel ecce ego inducam mala super Hierusalem et Iudam ut quicumque audierit tinniant ambae aures eius<BR><FONT size=2>13</FONT>&nbsp;&nbsp;et extendam super Hierusalem funiculum Samariae et pondus domus Ahab et delebo Hierusalem sicut deleri solent tabulae delens vertam et ducam crebrius stilum super faciem eius<BR><FONT size=2>14</FONT>&nbsp;&nbsp;dimittam vero reliquias hereditatis meae et tradam eas in manu inimicorum eius eruntque in vastitate et rapina cunctis adversariis suis<BR><FONT size=2>15</FONT>&nbsp;&nbsp;eo quod fecerint malum coram me et perseveraverint inritantes me ex die qua egressi sunt patres eorum ex Aegypto usque ad diem hanc<BR><FONT size=2>16</FONT>&nbsp;&nbsp;insuper et sanguinem innoxium fudit Manasses multum nimis donec impleret Hierusalem usque ad os absque peccatis suis quibus peccare fecit Iudam ut faceret malum coram Domino<BR><FONT size=2>17</FONT>&nbsp;&nbsp;reliqua autem sermonum Manasse et universa quae fecit et peccatum eius quod peccavit nonne haec scripta sunt in libro sermonum dierum regum Iuda<BR><FONT size=2>18</FONT>&nbsp;&nbsp;dormivitque Manasses cum patribus suis et sepultus est in horto domus suae in horto Aza et regnavit Amon filius eius pro eo<BR><FONT size=2>19</FONT>&nbsp;&nbsp;viginti et duo annorum erat Amon cum regnare coepisset duobusque annis regnavit in Hierusalem nomen matris eius Mesallemeth filia Arus de Iethba<BR><FONT size=2>20</FONT>&nbsp;&nbsp;fecitque malum in conspectu Domini sicut fecerat Manasses pater eius<BR><FONT size=2>21</FONT>&nbsp;&nbsp;et ambulavit in omni via per quam ambulaverat pater eius servivitque inmunditiis quibus servierat pater suus et adoravit eas<BR><FONT size=2>22</FONT>&nbsp;&nbsp;et dereliquit Dominum Deum patrum suorum et non ambulavit in via Domini<BR><FONT size=2>23</FONT>&nbsp;&nbsp;tetenderuntque ei insidias servi sui et interfecerunt regem in domo sua<BR><FONT size=2>24</FONT>&nbsp;&nbsp;percussit autem populus terrae omnes qui coniuraverant contra regem Amon et constituerunt sibi regem Iosiam filium eius pro eo<BR><FONT size=2>25</FONT>&nbsp;&nbsp;reliqua autem sermonum Amon quae fecit nonne haec scripta sunt in libro sermonum dierum regum Iuda<BR><FONT size=2>26</FONT>&nbsp;&nbsp;sepelieruntque eum in sepulchro suo in horto Aza et regnavit Iosias filius eius pro eo 
<P><HR>
<P><A NAME="22"></A><B>CAPUT 22</B><P>
<FONT size=2>1</FONT>&nbsp;&nbsp;octo annorum erat Iosias cum regnare coepisset et triginta uno anno regnavit in Hierusalem nomen matris eius Idida filia Phadaia de Besecath<BR><FONT size=2>2</FONT>&nbsp;&nbsp;fecitque quod placitum erat coram Domino et ambulavit per omnes vias David patris sui non declinavit ad dextram sive ad sinistram<BR><FONT size=2>3</FONT>&nbsp;&nbsp;anno autem octavodecimo regis Iosiae misit rex Saphan filium Aslia filii Mesullam scribam templi Domini dicens ei<BR><FONT size=2>4</FONT>&nbsp;&nbsp;vade ad Helciam sacerdotem magnum ut confletur pecunia quae inlata est in templum Domini quam collegerunt ianitores a populo<BR><FONT size=2>5</FONT>&nbsp;&nbsp;deturque fabris per praepositos in domo Domini qui et distribuent eam his qui operantur in templo Domini ad instauranda sarta tecta templi<BR><FONT size=2>6</FONT>&nbsp;&nbsp;tignariis videlicet et cementariis et his qui interrupta conponunt et ut emantur ligna et lapides de lapidicinis ad instaurandum templum<BR><FONT size=2>7</FONT>&nbsp;&nbsp;verumtamen non supputetur eis argentum quod accipiunt sed in potestate habeant et in fide<BR><FONT size=2>8</FONT>&nbsp;&nbsp;dixit autem Helcias pontifex ad Saphan scribam librum legis repperi in domo Domini deditque Helcias volumen Saphan qui et legit illud<BR><FONT size=2>9</FONT>&nbsp;&nbsp;venit quoque Saphan scriba ad regem et renuntiavit ei quod praeceperat et ait conflaverunt servi tui pecuniam quae repperta est in domo Domini et dederunt ut distribueretur fabris a praefectis operum templi Domini<BR><FONT size=2>10</FONT>&nbsp;&nbsp;narravitque Saphan scriba regi dicens librum dedit mihi Helcias sacerdos quem cum legisset Saphan coram rege<BR><FONT size=2>11</FONT>&nbsp;&nbsp;et audisset rex verba libri legis Domini scidit vestimenta sua<BR><FONT size=2>12</FONT>&nbsp;&nbsp;et praecepit Helciae sacerdoti et Ahicham filio Saphan et Achobor filio Micha et Saphan scribae et Asaiae servo regis dicens<BR><FONT size=2>13</FONT>&nbsp;&nbsp;ite et consulite Dominum super me et super populo et super omni Iuda de verbis voluminis istius quod inventum est magna enim ira Domini succensa est contra nos quia non audierunt patres nostri verba libri huius ut facerent omne quod scriptum est nobis<BR><FONT size=2>14</FONT>&nbsp;&nbsp;ierunt itaque Helcias sacerdos et Ahicham et Achobor et Saphan et Asaia ad Oldam propheten uxorem Sellum filii Thecue filii Araas custodis vestium quae habitabat in Hierusalem in secunda locutique sunt ad eam<BR><FONT size=2>15</FONT>&nbsp;&nbsp;et illa respondit eis haec dicit Dominus Deus Israhel dicite viro qui misit vos ad me<BR><FONT size=2>16</FONT>&nbsp;&nbsp;haec dicit Dominus ecce ego adducam mala super locum hunc et super habitatores eius omnia verba legis quae legit rex Iuda<BR><FONT size=2>17</FONT>&nbsp;&nbsp;quia dereliquerunt me et sacrificaverunt diis alienis inritantes me in cunctis operibus manuum suarum et succendetur indignatio mea in loco hoc et non extinguetur<BR><FONT size=2>18</FONT>&nbsp;&nbsp;regi autem Iuda qui misit vos ut consuleretis Dominum sic dicetis haec dicit Dominus Deus Israhel pro eo quod audisti verba voluminis<BR><FONT size=2>19</FONT>&nbsp;&nbsp;et perterritum est cor tuum et humiliatus es coram Domino auditis sermonibus contra locum istum et habitatores eius quo videlicet fierent in stuporem et in maledictum et scidisti vestimenta tua et flevisti coram me et ego audivi ait Dominus<BR><FONT size=2>20</FONT>&nbsp;&nbsp;idcirco colligam te ad patres tuos et colligeris ad sepulchrum tuum in pace ut non videant oculi tui omnia mala quae inducturus sum super locum istum 
<P><HR>
<P><A NAME="23"></A><B>CAPUT 23</B><P>
<FONT size=2>1</FONT>&nbsp;&nbsp;et renuntiaverunt regi quod dixerat qui misit et congregati sunt ad eum omnes senes Iuda et Hierusalem<BR><FONT size=2>2</FONT>&nbsp;&nbsp;ascenditque rex templum Domini et omnes viri Iuda universique qui habitant in Hierusalem cum eo sacerdotes et prophetae et omnis populus a parvo usque ad magnum legitque cunctis audientibus omnia verba libri foederis qui inventus est in domo Domini<BR><FONT size=2>3</FONT>&nbsp;&nbsp;stetitque rex super gradum et percussit foedus coram Domino ut ambularent post Dominum et custodirent praecepta eius et testimonia et caerimonias in omni corde et in tota anima et suscitarent verba foederis huius quae scripta erant in libro illo adquievitque populus pacto<BR><FONT size=2>4</FONT>&nbsp;&nbsp;et praecepit rex Helciae pontifici et sacerdotibus secundi ordinis et ianitoribus ut proicerent de templo Domini omnia vasa quae facta fuerant Baal et in luco et universae militiae caeli et conbusit ea foris Hierusalem in convalle Cedron et tulit pulverem eorum in Bethel<BR><FONT size=2>5</FONT>&nbsp;&nbsp;et delevit aruspices quos posuerant reges Iuda ad sacrificandum in excelsis per civitates Iuda et in circuitu Hierusalem et eos qui adolebant incensum Baal et soli et lunae et duodecim signis et omni militiae caeli<BR><FONT size=2>6</FONT>&nbsp;&nbsp;et efferri fecit lucum de domo Domini foras Hierusalem in convalle Cedron et conbusit eum ibi et redegit in pulverem et proiecit super sepulchrum vulgi<BR><FONT size=2>7</FONT>&nbsp;&nbsp;destruxit quoque aediculas effeminatorum quae erant in domo Domini pro quibus mulieres texebant quasi domunculas luci<BR><FONT size=2>8</FONT>&nbsp;&nbsp;congregavitque omnes sacerdotes de civitatibus Iuda et contaminavit excelsa ubi sacrificabant sacerdotes de Gabaa usque Bersabee et destruxit aras portarum in introitu ostii Iosue principis civitatis quod erat ad sinistram portae civitatis<BR><FONT size=2>9</FONT>&nbsp;&nbsp;verumtamen non ascendebant sacerdotes excelsorum ad altare Domini in Hierusalem sed tantum comedebant azyma in medio fratrum suorum<BR><FONT size=2>10</FONT>&nbsp;&nbsp;contaminavit quoque Thafeth quod est in convalle filii Ennom ut nemo consecraret filium suum aut filiam per ignem Moloch<BR><FONT size=2>11</FONT>&nbsp;&nbsp;abstulit quoque equos quos dederant reges Iudae soli in introitu templi Domini iuxta exedram Nathanmelech eunuchi qui erat in Farurim currus autem solis conbusit igni<BR><FONT size=2>12</FONT>&nbsp;&nbsp;altaria quoque quae erant super tecta cenaculi Ahaz quae fecerant reges Iuda et altaria quae fecerat Manasses in duobus atriis templi Domini destruxit rex et cucurrit inde et dispersit cinerem eorum in torrentem Cedron<BR><FONT size=2>13</FONT>&nbsp;&nbsp;excelsa quoque quae erant in Hierusalem ad dexteram partem montis Offensionis quae aedificaverat Salomon rex Israhel Astharoth idolo Sidoniorum et Chamos offensioni Moab et Melchom abominationi filiorum Ammon polluit rex<BR><FONT size=2>14</FONT>&nbsp;&nbsp;et contrivit statuas et succidit lucos replevitque loca eorum ossibus mortuorum<BR><FONT size=2>15</FONT>&nbsp;&nbsp;insuper et altare quod erat in Bethel excelsum quod fecerat Hieroboam filius Nabath qui peccare fecit Israhel et altare illud et excelsum destruxit atque conbusit et comminuit in pulverem succenditque etiam lucum<BR><FONT size=2>16</FONT>&nbsp;&nbsp;et conversus Iosias vidit ibi sepulchra quae erant in monte misitque et tulit ossa de sepulchris et conbusit ea super altare et polluit illud iuxta verbum Domini quod locutus est vir Dei qui praedixerat verba haec<BR><FONT size=2>17</FONT>&nbsp;&nbsp;et ait quis est titulus ille quem video responderuntque ei cives illius urbis sepulchrum est hominis Dei qui venit de Iuda et praedixit verba haec quae fecisti super altare Bethel<BR><FONT size=2>18</FONT>&nbsp;&nbsp;et ait dimittite eum nemo commoveat ossa eius et intacta manserunt ossa illius cum ossibus prophetae qui venerat de Samaria<BR><FONT size=2>19</FONT>&nbsp;&nbsp;insuper et omnia fana excelsorum quae erant in civitatibus Samariae quae fecerant reges Israhel ad inritandum Dominum abstulit Iosias et fecit eis secundum omnia opera quae fecerat in Bethel<BR><FONT size=2>20</FONT>&nbsp;&nbsp;et occidit universos sacerdotes excelsorum qui erant ibi super altaria et conbusit ossa humana super ea reversusque est Hierusalem<BR><FONT size=2>21</FONT>&nbsp;&nbsp;et praecepit omni populo dicens facite phase Domino Deo vestro secundum quod scriptum est in libro foederis huius<BR><FONT size=2>22</FONT>&nbsp;&nbsp;nec enim factum est phase tale a diebus iudicum qui iudicaverunt Israhel et omnium dierum regum Israhel et regum Iuda<BR><FONT size=2>23</FONT>&nbsp;&nbsp;sicut in octavodecimo anno regis Iosiae factum est phase istud Domino in Hierusalem<BR><FONT size=2>24</FONT>&nbsp;&nbsp;sed et pythones et ariolos et figuras idolorum et inmunditias abominationesque quae fuerant in terra Iuda et in Hierusalem abstulit Iosias ut statueret verba legis quae scripta sunt in libro quem invenit Helcias sacerdos in templo Domini<BR><FONT size=2>25</FONT>&nbsp;&nbsp;similis illi non fuit ante eum rex qui reverteretur ad Dominum in omni corde suo et in tota anima sua et in universa virtute sua iuxta omnem legem Mosi neque post eum surrexit similis illi<BR><FONT size=2>26</FONT>&nbsp;&nbsp;verumtamen non est aversus Dominus ab ira furoris sui magni quo iratus est furor eius contra Iudam propter inritationes quibus provocaverat eum Manasses<BR><FONT size=2>27</FONT>&nbsp;&nbsp;dixit itaque Dominus etiam Iudam auferam a facie mea sicut abstuli Israhel et proiciam civitatem hanc quam elegi Hierusalem et domum de qua dixi erit nomen meum ibi<BR><FONT size=2>28</FONT>&nbsp;&nbsp;reliqua autem verba Iosiae et universa quae fecit nonne haec scripta sunt in libro verborum dierum regum Iuda<BR><FONT size=2>29</FONT>&nbsp;&nbsp;in diebus eius ascendit Pharao Necho rex Aegypti contra regem Assyriorum ad flumen Eufraten et abiit Iosias rex in occursum eius et occisus est in Mageddo cum vidisset eum<BR><FONT size=2>30</FONT>&nbsp;&nbsp;et portaverunt eum servi sui mortuum de Mageddo et pertulerunt in Hierusalem et sepelierunt eum in sepulchro suo tulitque populus terrae Ioahaz filium Iosiae et unxerunt eum et constituerunt eum regem pro patre suo<BR><FONT size=2>31</FONT>&nbsp;&nbsp;viginti trium annorum erat Ioahaz cum regnare coepisset et tribus mensibus regnavit in Hierusalem nomen matris eius Amithal filia Hieremiae de Lobna<BR><FONT size=2>32</FONT>&nbsp;&nbsp;et fecit malum coram Domino iuxta omnia quae fecerant patres eius<BR><FONT size=2>33</FONT>&nbsp;&nbsp;vinxitque eum Pharao Necho in Rebla quae est in terra Emath ne regnaret in Hierusalem et inposuit multam terrae centum talentis argenti et talento auri<BR><FONT size=2>34</FONT>&nbsp;&nbsp;regemque constituit Pharao Necho Eliachim filium Iosiae pro Iosia patre eius vertitque nomen eius Ioiachim porro Ioahaz tulit et duxit in Aegyptum<BR><FONT size=2>35</FONT>&nbsp;&nbsp;argentum autem et aurum dedit Ioiachim Pharaoni cum indixisset terrae per singulos ut conferretur iuxta praeceptum Pharaonis et unumquemque secundum vires suas exegit tam argentum quam aurum de populo terrae ut daret Pharaoni Necho<BR><FONT size=2>36</FONT>&nbsp;&nbsp;viginti quinque annorum erat Ioiachim cum regnare coepisset et undecim annis regnavit in Hierusalem nomen matris eius Zebida filia Phadaia de Ruma<BR><FONT size=2>37</FONT>&nbsp;&nbsp;et fecit malum coram Domino iuxta omnia quae fecerant patres eius 
<P><HR>
<P><A NAME="24"></A><B>CAPUT 24</B><P>
<FONT size=2>1</FONT>&nbsp;&nbsp;in diebus eius ascendit Nabuchodonosor rex Babylonis et factus est ei Ioiachim servus tribus annis et rursum rebellavit contra eum<BR><FONT size=2>2</FONT>&nbsp;&nbsp;inmisitque ei Dominus latrunculos Chaldeorum et latrunculos Syriae latrunculos Moab et latrunculos filiorum Ammon et inmisit eos in Iudam ut disperderent eum iuxta verbum Domini quod locutus erat per servos suos prophetas<BR><FONT size=2>3</FONT>&nbsp;&nbsp;factum est autem hoc per verbum Domini contra Iudam ut auferret eum coram se propter peccata Manasse universa quae fecit<BR><FONT size=2>4</FONT>&nbsp;&nbsp;et propter sanguinem innoxium quem effudit et implevit Hierusalem cruore innocentium et ob hanc rem noluit Dominus propitiari<BR><FONT size=2>5</FONT>&nbsp;&nbsp;reliqua autem sermonum Ioiachim et universa quae fecit nonne haec scripta sunt in libro sermonum dierum regum Iuda et dormivit Ioiachim cum patribus suis<BR><FONT size=2>6</FONT>&nbsp;&nbsp;regnavitque Ioiachin filius eius pro eo<BR><FONT size=2>7</FONT>&nbsp;&nbsp;et ultra non addidit rex Aegypti ut egrederetur de terra sua tulerat enim rex Babylonis a rivo Aegypti usque ad fluvium Eufraten omnia quae fuerant regis Aegypti<BR><FONT size=2>8</FONT>&nbsp;&nbsp;decem et octo annorum erat Ioiachin cum regnare coepisset et tribus mensibus regnavit in Hierusalem nomen matris eius Naestha filia Helnathan de Hierusalem<BR><FONT size=2>9</FONT>&nbsp;&nbsp;et fecit malum coram Domino iuxta omnia quae fecerat pater eius<BR><FONT size=2>10</FONT>&nbsp;&nbsp;in tempore illo ascenderunt servi Nabuchodonosor regis Babylonis in Hierusalem et circumdata est urbs munitionibus<BR><FONT size=2>11</FONT>&nbsp;&nbsp;venitque Nabuchodonosor rex Babylonis ad civitatem cum servi eius obpugnarent eam<BR><FONT size=2>12</FONT>&nbsp;&nbsp;egressusque est Ioiachin rex Iuda ad regem Babylonis ipse et mater eius et servi eius et principes eius et eunuchi eius et suscepit eum rex Babylonis anno octavo regni sui<BR><FONT size=2>13</FONT>&nbsp;&nbsp;et protulit inde omnes thesauros domus Domini et thesauros domus regiae et concidit universa vasa aurea quae fecerat Salomon rex Israhel in templo Domini iuxta verbum Domini<BR><FONT size=2>14</FONT>&nbsp;&nbsp;et transtulit omnem Hierusalem et universos principes et omnes fortes exercitus decem milia in captivitatem et omnem artificem et clusorem nihilque relictum est exceptis pauperibus populi terrae<BR><FONT size=2>15</FONT>&nbsp;&nbsp;transtulit quoque Ioiachin in Babylonem et matrem regis et uxores regis et eunuchos eius et iudices terrae duxit in captivitatem de Hierusalem in Babylonem<BR><FONT size=2>16</FONT>&nbsp;&nbsp;et omnes viros robustos septem milia et artifices et clusores mille omnes viros fortes et bellatores duxitque eos rex Babylonis captivos in Babylonem<BR><FONT size=2>17</FONT>&nbsp;&nbsp;et constituit Matthaniam patruum eius pro eo inposuitque nomen ei Sedeciam<BR><FONT size=2>18</FONT>&nbsp;&nbsp;vicesimum et primum annum aetatis habebat Sedecias cum regnare coepisset et undecim annis regnavit in Hierusalem nomen matris eius erat Amithal filia Hieremiae de Lobna<BR><FONT size=2>19</FONT>&nbsp;&nbsp;et fecit malum coram Domino iuxta omnia quae fecerat Ioiachim<BR><FONT size=2>20</FONT>&nbsp;&nbsp;irascebatur enim Dominus contra Hierusalem et contra Iudam donec proiceret eos a facie sua recessitque Sedecias a rege Babylonis 
<P><HR>
<P><A NAME="25"></A><B>CAPUT 25</B><P>
<FONT size=2>1</FONT>&nbsp;&nbsp;factum est autem anno nono regni eius mense decimo decima die mensis venit Nabuchodonosor rex Babylonis ipse et omnis exercitus eius in Hierusalem et circumdederunt eam et extruxerunt in circuitu eius munitiones<BR><FONT size=2>2</FONT>&nbsp;&nbsp;et clausa est civitas atque vallata usque ad undecimum annum regis Sedeciae<BR><FONT size=2>3</FONT>&nbsp;&nbsp;nona die mensis praevaluitque fames in civitate nec erat panis populo terrae<BR><FONT size=2>4</FONT>&nbsp;&nbsp;et interrupta est civitas et omnes viri bellatores nocte fugerunt per viam portae quae est inter duplicem murum ad hortum regis porro Chaldei obsidebant in circuitu civitatem fugit itaque per viam quae ducit ad campestria solitudinis<BR><FONT size=2>5</FONT>&nbsp;&nbsp;et persecutus est exercitus Chaldeorum regem conprehenditque eum in planitie Hiericho et omnes bellatores qui erant cum eo dispersi sunt et reliquerunt eum<BR><FONT size=2>6</FONT>&nbsp;&nbsp;adprehensum ergo regem duxerunt ad regem Babylonis in Reblatha qui locutus est cum eo iudicium<BR><FONT size=2>7</FONT>&nbsp;&nbsp;filios autem Sedeciae occidit coram eo et oculos eius effodit vinxitque eum catenis et adduxit in Babylonem<BR><FONT size=2>8</FONT>&nbsp;&nbsp;mense quinto septima die mensis ipse est annus nonusdecimus regis Babylonis venit Nabuzardan princeps exercitus servus regis Babylonis Hierusalem<BR><FONT size=2>9</FONT>&nbsp;&nbsp;et succendit domum Domini et domum regis et domos Hierusalem omnemque domum conbusit igni<BR><FONT size=2>10</FONT>&nbsp;&nbsp;et muros Hierusalem in circuitu destruxit omnis exercitus Chaldeorum qui erat cum principe militum<BR><FONT size=2>11</FONT>&nbsp;&nbsp;reliquam autem populi partem qui remanserat in civitate et perfugas qui transfugerant ad regem Babylonis et reliquum vulgus transtulit Nabuzardan princeps militiae<BR><FONT size=2>12</FONT>&nbsp;&nbsp;et de pauperibus terrae reliquit vinitores et agricolas<BR><FONT size=2>13</FONT>&nbsp;&nbsp;columnas autem aereas quae erant in templo Domini et bases et mare aereum quod erat in domo Domini confregerunt Chaldei et transtulerunt aes omnium in Babylonem<BR><FONT size=2>14</FONT>&nbsp;&nbsp;ollas quoque aereas et trullas et tridentes et scyphos et omnia vasa aerea in quibus ministrabant tulerunt<BR><FONT size=2>15</FONT>&nbsp;&nbsp;necnon turibula et fialas quae aurea aurea et quae argentea argentea tulit princeps militiae<BR><FONT size=2>16</FONT>&nbsp;&nbsp;id est columnas duas mare unum et bases quas fecerat Salomon in templo Domini non erat pondus aeris omnium vasorum<BR><FONT size=2>17</FONT>&nbsp;&nbsp;decem et octo cubitos altitudinis habebat columna una et capitellum aereum super se altitudinis trium cubitorum et reticulum et malogranata super capitellum columnae omnia aerea similem et columna secunda habebat ornatum<BR><FONT size=2>18</FONT>&nbsp;&nbsp;tulit quoque princeps militiae Seraian sacerdotem primum et Sophoniam sacerdotem secundum et tres ianitores<BR><FONT size=2>19</FONT>&nbsp;&nbsp;et de civitate eunuchum unum qui erat praefectus super viros bellatores et quinque viros de his qui steterant coram rege quos repperit in civitate et Sopher principem exercitus qui probabat tirones de populo terrae et sex viros e vulgo qui inventi fuerant in civitate<BR><FONT size=2>20</FONT>&nbsp;&nbsp;quos tollens Nabuzardan princeps militum duxit ad regem Babylonis in Reblatha<BR><FONT size=2>21</FONT>&nbsp;&nbsp;percussitque eos rex Babylonis et interfecit in Reblatha in terra Emath et translatus est Iuda de terra sua<BR><FONT size=2>22</FONT>&nbsp;&nbsp;populo autem qui relictus erat in terra Iuda quem dimiserat Nabuchodonosor rex Babylonis praefecit Godoliam filium Ahicham filii Saphan<BR><FONT size=2>23</FONT>&nbsp;&nbsp;quod cum audissent omnes duces militum ipsi et viri qui erant cum eis videlicet quod constituisset rex Babylonis Godoliam venerunt ad Godoliam in Maspha Ismahel filius Nathaniae et Iohanan filius Caree et Sareia filius Thenaameth Nethophathites et Iezonias filius Maachathi ipsi et socii eorum<BR><FONT size=2>24</FONT>&nbsp;&nbsp;iuravitque eis Godolias et sociis eorum dicens nolite timere servire Chaldeis manete in terra et servite regi Babylonis et bene erit vobis<BR><FONT size=2>25</FONT>&nbsp;&nbsp;factum est autem in mense septimo venit Ismahel filius Nathaniae filii Elisama de semine regio et decem viri cum eo percusseruntque Godoliam qui mortuus est sed et Iudaeos et Chaldeos qui erant cum eo in Maspha<BR><FONT size=2>26</FONT>&nbsp;&nbsp;consurgens autem omnis populus a parvo usque ad magnum et principes militum venerunt in Aegyptum timentes Chaldeos<BR><FONT size=2>27</FONT>&nbsp;&nbsp;factum est vero anno tricesimo septimo transmigrationis Ioiachin regis Iudae mense duodecimo vicesima septima die mensis sublevavit Evilmerodach rex Babylonis anno quo regnare coeperat caput Ioiachin regis Iuda de carcere<BR><FONT size=2>28</FONT>&nbsp;&nbsp;et locutus est ei benigna et posuit thronum eius super thronum regum qui erant cum eo in Babylone<BR><FONT size=2>29</FONT>&nbsp;&nbsp;et mutavit vestes eius quas habuerat in carcere et comedebat panem semper in conspectu eius cunctis diebus vitae suae<BR><FONT size=2>30</FONT>&nbsp;&nbsp;annonam quoque constituit ei absque intermissione quae et dabatur ei a rege per singulos dies omnibus diebus vitae suae

<P>
<HR><HR>
<TABLE BORDER=0 CELLSPACING=15 CELLPADDING=0 ALIGN=CENTER>
<TR>
	<TD><A HREF="http://www.thelatinlibrary.com/bible.html">The Bible</A>
	<TD><A HREF="http://www.thelatinlibrary.com/index">The Latin Library</A>
	<TD><A HREF="http://www.thelatinlibrary.com/classics">The Classics Page</A>
</TABLE>
</BODY></HTML>
