<HTML><HEAD><TITLE>Vulgate: Second Book of Esdras</TITLE></HEAD><BODY BACKGROUND="/white.jpg" BGCOLOR="#FFFFFF">
<BASEFONT SIZE=4>
<BR>
<FONT COLOR="#7A0704" SIZE="5"><CENTER>LIBER II ESDRAE</CENTER></FONT></font>
<P><HR><CENTER>
	<FONT SIZE="3"><A HREF=#1>1</A>	<A HREF=#2>2</A>	<A HREF=#3>3</A>	<A HREF=#4>4</A>	<A HREF=#5>5</A>	<A HREF=#6>6</A>	<A HREF=#7>7</A>	<A HREF=#8>8</A>	<A HREF=#9>9</A>	<A HREF=#10>10</A>	<A HREF=#11>11</A>	<A HREF=#12>12</A>	<A HREF=#13>13</A>	<A HREF=#14>14</A>	<A HREF=#15>15</A>	<A HREF=#16>16</A>	</FONT></CENTER><HR>
<FONT SIZE="4">
<P><A NAME="1"></A><B>CAPUT 1</B><P><FONT size=2>1</FONT>&nbsp;&nbsp;liber Ezrae prophetae, filii Sarei, filii Azarei, filii Helchiae, filii Salame, filii Sadoch, filii Acitob, <BR><FONT size=2>2</FONT>&nbsp;&nbsp;filii Achiae, filii Finees, filii Heli, filii Ameriae, filii Aziei, filii Marimoth, filii Arna, filii Oziae, filii Borith, filii Abissei, filii Finees, filii Eleazar, <BR><FONT size=2>3</FONT>&nbsp;&nbsp;filii Aaron ex tribu Levi, qui fuit captivus in regione Medorum, in regno Artaxersis regis Persarum. <BR><FONT size=2>4</FONT>&nbsp;&nbsp;et factum est verbum Domini ad me dicens: <BR><FONT size=2>5</FONT>&nbsp;&nbsp;vade adnuntia populo meo facinora ipsorum et filiis eorum iniquitates quas in me admiserunt, ut nuntient filiis filiorum suorum, <BR><FONT size=2>6</FONT>&nbsp;&nbsp;quia peccata parentum illorum in illis creverunt; obliti enim me sacrificaverunt diis alienis. <BR><FONT size=2>7</FONT>&nbsp;&nbsp;nonne ego eos eduxi de terra Aegypti de domo servitutis? ipsi autem inritaverunt me et consilia mea spreverunt. <BR><FONT size=2>8</FONT>&nbsp;&nbsp;tu autem excute comam capitis tui et proice omnia mala super illos, quoniam non oboedierunt legi meae; populus autem indisciplinatus. <BR><FONT size=2>9</FONT>&nbsp;&nbsp;usquequo eos sustinebo, quibus tanta beneficia contuli? <BR><FONT size=2>10</FONT>&nbsp;&nbsp;reges multos propter eos subverti, Pharaonem cum pueris suis et omnem exercitum eius percussi. <BR><FONT size=2>11</FONT>&nbsp;&nbsp;omnes gentes a facie eorum perdidi et in oriente provinciarum duarum populos Tyri et Sidonis dissipavi et omnes adversarios eorum interfeci. <BR><FONT size=2>12</FONT>&nbsp;&nbsp;tu vero loquere ad eos dicens: haec dicit Dominus: <BR><FONT size=2>13</FONT>&nbsp;&nbsp;nempe ego vos mare traieci et plateas vobis in invio munitas exhibui; ducem vobis dedi Moysen et Aaron sacerdotem. <BR><FONT size=2>14</FONT>&nbsp;&nbsp;lucem vobis per columnam ignis praestiti et magna mirabilia feci in vobis. vos autem mei obliti estis, dicit Dominus. <BR><FONT size=2>15</FONT>&nbsp;&nbsp;haec dicit Dominus omnipotens: coturnix vobis in signo fuit, castra vobis ad tutelam dedi, et illic murmurastis. <BR><FONT size=2>16</FONT>&nbsp;&nbsp;et non triumphastis in nomine meo de perditione inimicorum vestrorum, sed adhuc nunc usque murmuratis. <BR><FONT size=2>17</FONT>&nbsp;&nbsp;ubi sunt beneficia quae praestiti vobis? nonne in deserto cum esuriretis et sitiretis proclamastis ad me <BR><FONT size=2>18</FONT>&nbsp;&nbsp;dicentes: ut quid nos in desertum istud adduxisti interficere nos? melius nobis fuerat servire Agyptiis quam mori in deserto hoc. <BR><FONT size=2>19</FONT>&nbsp;&nbsp;ego dolui gemitos vestros et dedi mannam vobis in escam, panem angelorum manducastis. <BR><FONT size=2>20</FONT>&nbsp;&nbsp;nonne cum sitiretis petram excidi, et fluxerunt aquae in satietatem? propter aestus folia arborum vos texi. <BR><FONT size=2>21</FONT>&nbsp;&nbsp;divisi vobis terras pingues, Chananeos et Ferezeos et Philistheos a facie vestra proieci. quid faciam vobis adhuc? dicit Dominus. <BR><FONT size=2>22</FONT>&nbsp;&nbsp;haec dicit Dominus omnipotens: in deserto cum essetis in flumine amaro sitientes et blasphemantes nomen meum, <BR><FONT size=2>23</FONT>&nbsp;&nbsp;non ignem vobis pro blasphemiis dedi, sed mittens lignum in aqua dulce feci flumen. <BR><FONT size=2>24</FONT>&nbsp;&nbsp;quid tibi faciam, Iacob? noluisti me obaudire, Iuda. transferam me ad alias gentes et dabo eis nomen meum, ut custodiant legitima mea. <BR><FONT size=2>25</FONT>&nbsp;&nbsp;quoniam me dereliquistis, et ego vos derelinquam; petentibus vobis a me misericordiam, non miserebor vestri. <BR><FONT size=2>26</FONT>&nbsp;&nbsp;quando invocabitis me, ego non exaudiam vos. maculastis enim manus vestras sanguine, et pedes vestri impigri sunt ad committenda homicidia. <BR><FONT size=2>27</FONT>&nbsp;&nbsp;non quasi me dereliquistis, sed vos ipsos, dicit Dominus. <BR><FONT size=2>28</FONT>&nbsp;&nbsp;haec dicit Dominus omnipotens: nonne ego vos rogavi ut pater filios et ut mater filias et nutrix parvulos suos. <BR><FONT size=2>29</FONT>&nbsp;&nbsp;ut essetis mihi in populo et ego vobis in Deum, et vos mihi in filios et ego vobis in patrem? <BR><FONT size=2>30</FONT>&nbsp;&nbsp;ita vos collegi ut gallina filios suos sub alas suas. modo autem quid faciam vobis? proiciam vos a facie mea. <BR><FONT size=2>31</FONT>&nbsp;&nbsp;oblationes mihi cum obtuleritis, avertam faciem meam a vobis; dies enim festos vestros et neomenias et circumcisiones carnis repudiavi. <BR><FONT size=2>32</FONT>&nbsp;&nbsp;ego misi pueros meos prophetas ad vos, quos acceptos interfecistis et laniastis corpora illorum, quorum sanguinem exquiram, dicit Dominus. <BR><FONT size=2>33</FONT>&nbsp;&nbsp;haec dicit Dominus omnipotens: domus vestra deserta est, proiciam vos sicut ventus stipulam. <BR><FONT size=2>34</FONT>&nbsp;&nbsp;et filii procreationem non facient, quoniam mandatum meum vobiscum neglexerunt et quod malum est coram me fecerunt. <BR><FONT size=2>35</FONT>&nbsp;&nbsp;tradam domus vestras populo venienti. qui me non audientes credunt; quibus signa non ostendi, facient quae praecepi. <BR><FONT size=2>36</FONT>&nbsp;&nbsp;prophetas non viderunt et memorabuntur antiquitatum eorum. <BR><FONT size=2>37</FONT>&nbsp;&nbsp;testor populi venientis gratiam, cuius parvuli exultant cum laetitia, me non videntes oculis carnalibus, sed spiritu credent quae dixi. <BR><FONT size=2>38</FONT>&nbsp;&nbsp;et nunc, pater, aspice cum gloria et vide populum venientem ab oriente. <BR><FONT size=2>39</FONT>&nbsp;&nbsp;quibus dabo ducatum Abraham, Isaac et Iacob et Osee et Amos et Michae et Iohelis et Abdiae et Ionae <BR><FONT size=2>40</FONT>&nbsp;&nbsp;et Naum et Abacuc, Sofoniae. Aggei, Zacchariae et Malachiae, qui et angelus Domini vocatus est. 
<P><HR>
<P><A NAME="2"></A><B>CAPUT 2</B><P><FONT size=2>1</FONT>&nbsp;&nbsp;haec dicit Dominus: ego eduxi populum istum de servitute, quibus mandata dedi per pueros meos prophetas, quos audire noluerunt, sed irrita fecerunt mea consilia. <BR><FONT size=2>2</FONT>&nbsp;&nbsp;mater quae eos generavit dicit illis: ite, filii, quia ego vidua sum et derelicta. <BR><FONT size=2>3</FONT>&nbsp;&nbsp;educavi vos cum laetitia et amisi vos cum luctu et tristitia, quoniam peccastis coram Domino Deo et quod malum est coram me fecistis. <BR><FONT size=2>4</FONT>&nbsp;&nbsp;modo autem quid faciam vobis? ego enim vidua sum et derelicta. ite, filii, et petite a Domino misericordiam. <BR><FONT size=2>5</FONT>&nbsp;&nbsp;ego autem te, pater, testem invoco super matrem filiorum, quia noluerunt testamentum meum servare, <BR><FONT size=2>6</FONT>&nbsp;&nbsp;ut des eis confusionem et matrem eorum in direptionem, ne generatio eorum fiat. <BR><FONT size=2>7</FONT>&nbsp;&nbsp;dispergantur in gentes, nomina eorum deleantur a terra, quoniam spreverunt testamentum meum. <BR><FONT size=2>8</FONT>&nbsp;&nbsp;vae tibi, Assur, qui abscondis iniquos penes te. gens mala, memorare quid fecerim Sodomae et Gomorrae, <BR><FONT size=2>9</FONT>&nbsp;&nbsp;quorum terra iacet in piceis glebis et aggeribus cinerum. sic dabo eos qui me non audierunt, dicit Dominus omnipotens. <BR><FONT size=2>10</FONT>&nbsp;&nbsp;haec dicit Dominus ad Ezram: adnuntia populo meo, quoniam dabo eis regnum Hierusalem, quod daturus eram Israhel. <BR><FONT size=2>11</FONT>&nbsp;&nbsp;et sumam mihi gloriam illorum et dabo eis tabernacula aeterna, quae praeparaveram illis. <BR><FONT size=2>12</FONT>&nbsp;&nbsp;lignum vitae erit illis in odore unguenti, et non laborabunt neque fatigabuntur. <BR><FONT size=2>13</FONT>&nbsp;&nbsp;ite et accipietis, rogate vobis dies paucos ut minorentur; iam paratum est vobis regnum, vigilate. <BR><FONT size=2>14</FONT>&nbsp;&nbsp;testare testare, caelum et terram, omisi enim malum et creavi bonum, quia vivo ego, dicit Dominus. <BR><FONT size=2>15</FONT>&nbsp;&nbsp;mater, conplectere filios tuos, educa illos cum laetitia sicut columba, confirma pedes eorum, quoniam te elegi, dicit Dominus. <BR><FONT size=2>16</FONT>&nbsp;&nbsp;et resuscitabo mortuos de locis suis et de monumentis educam illos, quoniam cognovi nomen meum in illis. <BR><FONT size=2>17</FONT>&nbsp;&nbsp;noli timere, mater filiorum, quoniam te elegi, dicit Dominus. <BR><FONT size=2>18</FONT>&nbsp;&nbsp;mittam tibi adiutorium pueros meos Esaiam et Hieremiam, ad quorum consilium sanctificavi et paravi tibi arbores duodecim gravatas variis fructibus <BR><FONT size=2>19</FONT>&nbsp;&nbsp;et totidem fontes fluentes lac et mel et montes inmensos septem habentes rosam et lilium, in quibus gaudio replebo filios tuos. <BR><FONT size=2>20</FONT>&nbsp;&nbsp;viduam iustifica, pupillo iudica, egenti da, orfanum tuere, nudum vesti, <BR><FONT size=2>21</FONT>&nbsp;&nbsp;confractum et debilem cura, claudum inridere noli, tutare mancum, et caecum ad visionem claritatis meae admitte, <BR><FONT size=2>22</FONT>&nbsp;&nbsp;senem et iuvenem intra muros tuos serva, <BR><FONT size=2>23</FONT>&nbsp;&nbsp;mortuos ubi inveneris signans commenda sepulchro, et dabo tibi primam sessionem in resurrectione mea. <BR><FONT size=2>24</FONT>&nbsp;&nbsp;pausa et quiesce, populus meus, quia veniet requies tua. <BR><FONT size=2>25</FONT>&nbsp;&nbsp;nutrix bona, nutri filios tuos, confirma pedes eorum. <BR><FONT size=2>26</FONT>&nbsp;&nbsp;servos quos tibi dedi, nemo ex eis interiet, ego enim eos requiram de numero tuo. <BR><FONT size=2>27</FONT>&nbsp;&nbsp;noli satagere, cum venerit enim dies pressurae et angustiae, alii plorabunt et tristes erunt, tu autem hilaris et copiosa eris. <BR><FONT size=2>28</FONT>&nbsp;&nbsp;zelabunt gentes et nihil adversum te poterunt, dicit Dominus. <BR><FONT size=2>29</FONT>&nbsp;&nbsp;manus meae tegent te, ne filii tui gehennam videant. <BR><FONT size=2>30</FONT>&nbsp;&nbsp;iucundare, mater, cum filiis tuis, quia ego te eripiam, dicit Dominus. <BR><FONT size=2>31</FONT>&nbsp;&nbsp;filios tuos dormientes memorare, quoniam ego eos educam de latibulis terrae et misericordiam cum illis faciam, quoniam misericors sum, dicit Dominus omnipotens. <BR><FONT size=2>32</FONT>&nbsp;&nbsp;amplectere natos tuos usque dum venio et praedica illis misericordiam, quoniam exuberant fontes mei et gratia mea no A. <BR><FONT size=2>33</FONT>&nbsp;&nbsp;ego Ezra accepi praeceptum a Domino in monte Horeb, ut irem ad Israhel. ad quos cum venirem, reprobaverunt me et respuerunt mandatum Domini. <BR><FONT size=2>34</FONT>&nbsp;&nbsp;ideoque vobis dico, gentes quae auditis et intellegitis: expectate pastorem vestrum, requiem aeternitatis dabit vobis, quoniam in proximo est ille, qui in finem saeculi adveniet. <BR><FONT size=2>35</FONT>&nbsp;&nbsp;parati estote ad praemia regni, quia lux perpetua lucebit vobis per aeternitatem temporis. <BR><FONT size=2>36</FONT>&nbsp;&nbsp;fugite umbram saeculi huius, accipite iucunditatem gloriae vestrae. ego testor palam salvatorem meum. <BR><FONT size=2>37</FONT>&nbsp;&nbsp;commendatum Domini accipite et iucundamini gratias agentes ei qui vos ad caelestia regna vocavit. <BR><FONT size=2>38</FONT>&nbsp;&nbsp;surgite et state et videte numerum signatorum in convivio Domini. <BR><FONT size=2>39</FONT>&nbsp;&nbsp;qui se de umbra saeculi transtulerunt, splendidas tunicas a Domino acceperunt. <BR><FONT size=2>40</FONT>&nbsp;&nbsp;recipe, Sion, numerum tuum et conclude candidatos tuos, qui legem Domini conpleverunt. <BR><FONT size=2>41</FONT>&nbsp;&nbsp;filiorum tuorum, quos optabas, plenus est numerus; roga imperium Domini, ut sanctificetur populus tuus, qui vocatus est ab initio. <BR><FONT size=2>42</FONT>&nbsp;&nbsp;ego Ezra vidi in monte Sion turbam magnam, quam numerare non potui, et omnes canticis conlaudabant Dominum. <BR><FONT size=2>43</FONT>&nbsp;&nbsp;et in medio eorum erat iuvenis statura celsus, eminentior omnibus illis, et singulis eorum capitibus inponebat coronas, et magis exaltabatur; ego autem miraculo tenebar. <BR><FONT size=2>44</FONT>&nbsp;&nbsp;tunc interrogavi angelum et dixi: qui sunt hii, domine? <BR><FONT size=2>45</FONT>&nbsp;&nbsp;qui respondens dixit mihi: hii sunt qui mortalem tunicam deposuerunt et inmortalem sumpserunt et confessi sunt nomen Dei; modo coronantur et accipiunt palmas. <BR><FONT size=2>46</FONT>&nbsp;&nbsp;et dixi ad angelum: ille iuvenis quis est, qui eis coronas inponit et palmas in manus tradit? <BR><FONT size=2>47</FONT>&nbsp;&nbsp;qui respondens dixit mihi: ipse est Filius Dei, quem in saeculo confessi sunt. ego autem magnificare eos coepi, qui fortiter pro nomine Domini steterunt. <BR><FONT size=2>48</FONT>&nbsp;&nbsp;tunc dixit mihi angelus: vade et adnuntia populo meo, qualia et quanta mirabilia Domini Dei vidisti. 
<P><HR>
<P><A NAME="3"></A><B>CAPUT 3</B><P><FONT size=2>1</FONT>&nbsp;&nbsp;anno tricesimo ruinae civitatis eram in Babylone, ego Salathihel qui et Ezras, et conturbatus sum super cubili meo recumbens, et cogitationes meae ascendebant super cor meum, <BR><FONT size=2>2</FONT>&nbsp;&nbsp;quoniam vidi desertionem Sion et abundantiam eorum qui habitabant in Babylone. <BR><FONT size=2>3</FONT>&nbsp;&nbsp;et ventilatus est spiritus meus valde, et coepi loqui ad Altissimum verba timorata, <BR><FONT size=2>4</FONT>&nbsp;&nbsp;et dixi: o Domine Dominator, tu dixisti ab initio, quando plantasti terram, et hoc solus, et imperasti pulveri, <BR><FONT size=2>5</FONT>&nbsp;&nbsp;et dedit Adam corpus mortuum. sed et ipsum figmentum manuum tuarum erat, et insuflasti in eum spiritum vitae, et factus est vivens coram te. <BR><FONT size=2>6</FONT>&nbsp;&nbsp;et induxisti eum in paradisum, quem plantavit dextera tua antequam terra adventaret. <BR><FONT size=2>7</FONT>&nbsp;&nbsp;et huic mandasti diligentiam unam tuam, et praeterivit eam, et statim instituisti in eum mortem et in nationibus eius. et natae sunt ex eo gentes et tribus, populi et cognationes, quorum non est numerus. <BR><FONT size=2>8</FONT>&nbsp;&nbsp;et ambulavit unaquaque gens in voluntate sua, et impie agebant coram te et spernebant praecepta tua, et tu non prohibuisti eos. <BR><FONT size=2>9</FONT>&nbsp;&nbsp;iterum autem in tempore induxisti diluvium super habitantes saeculum et perdidisti eos. <BR><FONT size=2>10</FONT>&nbsp;&nbsp;et factum est in uno casui eorum, sicut Adae mors sic et his diluvium. <BR><FONT size=2>11</FONT>&nbsp;&nbsp;dereliquisti autem ex his unum Noe cum domo sua; ex eo iustos omnes. <BR><FONT size=2>12</FONT>&nbsp;&nbsp;et factum est cum coepissent multiplicari qui habitabant super terram, et multiplicaverunt filios et populos et gentes multas, et coeperunt iterato impietatem facere plus quam priores. <BR><FONT size=2>13</FONT>&nbsp;&nbsp;et factum est cum iniquitatem facerent coram te, elegisti tibi ex his unum, cui nomen erat Abraham. <BR><FONT size=2>14</FONT>&nbsp;&nbsp;et dilexisti eum et demonstrasti ei temporum finem solo secrete noctu. <BR><FONT size=2>15</FONT>&nbsp;&nbsp;et disposuisti ei testamentum aeternum et dixisti ei, ut non umquam derelinquas semen eius. et dedisti ei Isaac, et Isaac dedis Esau. <BR><FONT size=2>16</FONT>&nbsp;&nbsp;et segregasti tibi Iacob, Esau autem separasti. et factus est Iacob in multitudine magna. <BR><FONT size=2>17</FONT>&nbsp;&nbsp;et factum est cum educeres semen eius ex Aegypto, et adduxisti eos super montem Sina. <BR><FONT size=2>18</FONT>&nbsp;&nbsp;et inclinasti caelos et statuisti terram et commovisti orbem et tremere fecisti abyssos et conturbasti saeculum. <BR><FONT size=2>19</FONT>&nbsp;&nbsp;et transiit gloria tua portas quattuor, ignis et terraemotus et spiritus et gelu, ut dares semini Iacob legem et generationi Israhel diligentiam. <BR><FONT size=2>20</FONT>&nbsp;&nbsp;et non abstulisti ab eis cor malignum, ut faceret lex tua in eis fructum. <BR><FONT size=2>21</FONT>&nbsp;&nbsp;cor enim malignum baiulans primus Adam transgressus et victus est, sed et omnes qui ex eo nati sunt. <BR><FONT size=2>22</FONT>&nbsp;&nbsp;et facta est permanens infirmitas et lex cum corde populi cum malignitate radicis, et discessit quod bonum est et mansit malignum. <BR><FONT size=2>23</FONT>&nbsp;&nbsp;et transierunt tempora et finiti sunt anni, et suscitasti tibi servum nomine David. <BR><FONT size=2>24</FONT>&nbsp;&nbsp;et dixisti ei aedificare civitatem nominis tui et offerre tibi in ea de tuis oblationes. <BR><FONT size=2>25</FONT>&nbsp;&nbsp;et factum est hoc annis multis. et dereliquerunt qui habitabant civitatem, <BR><FONT size=2>26</FONT>&nbsp;&nbsp;in omnibus facientes sicut fecit Adam et omnes generationes eius; utebantur enim et ipsi cor malignum. <BR><FONT size=2>27</FONT>&nbsp;&nbsp;et tradidisti civitatem tuam in manus inimicorum tuorum. <BR><FONT size=2>28</FONT>&nbsp;&nbsp;et dixi ego tunc in corde meo: numquid meliora faciunt qui habitant in Babylone, et propter hoc dominabit Sion? <BR><FONT size=2>29</FONT>&nbsp;&nbsp;factum est autem cum venissem huc, et vidi impietates quorum non est numerus, et delinquentes multos vidit anima mea hoc tricesimo anno. et excessit cor meum, <BR><FONT size=2>30</FONT>&nbsp;&nbsp;quoniam vidi quomodo sustines eos peccantes et pepercisti impie agentibus, et perdidisti populum tuum et conservasti inimicos tuos, et non significasti <BR><FONT size=2>31</FONT>&nbsp;&nbsp;nihil nemini quomodo debeat derelinqui via haec. numquid meliora facit Babylon quam Sion, <BR><FONT size=2>32</FONT>&nbsp;&nbsp;aut alia gens cognovit te praeter Israhel? aut quae tribus crediderunt testamentis sicut haec Iacob. <BR><FONT size=2>33</FONT>&nbsp;&nbsp;quarum merces non conparuit neque labor fructificavit? pertransiens enim pertransivi in gentibus, et vidi abundantes eas et non memorantes mandatorum tuorum. <BR><FONT size=2>34</FONT>&nbsp;&nbsp;nunc ergo pondera in statera nostras iniquitates et eorum qui habitant in saeculo, et invenietur momentum puncti ubi declinet. <BR><FONT size=2>35</FONT>&nbsp;&nbsp;aut quando non peccaverunt in conspectu tuo qui habitant terram, aut quae gens sic observavit mandata tua? <BR><FONT size=2>36</FONT>&nbsp;&nbsp;homines quidem per nomina invenies servasse mandata tua, gentes autem non invenies. 
<P><HR>
<P><A NAME="4"></A><B>CAPUT 4</B><P><FONT size=2>1</FONT>&nbsp;&nbsp;et respondit ad me angelus qui missus est ad me, cui nomen Urihel, <BR><FONT size=2>2</FONT>&nbsp;&nbsp;et dixit mihi: excedens excessit cor tuum in saeculo hoc, et conprehendere cogitas viam Altissimi? <BR><FONT size=2>3</FONT>&nbsp;&nbsp;et dixi: ita, domine meus, et respondit mihi et dixit: tres vias missus sum ostendere tibi et tres similitudines proponere coram te. <BR><FONT size=2>4</FONT>&nbsp;&nbsp;de quibus si mihi renuntiaveris unam ex his, et ego tibi demonstrabo viam quam desideras videre, et doceam te quare cor malignum. <BR><FONT size=2>5</FONT>&nbsp;&nbsp;et dixi: loquere, domine meus. et dixit ad me: vade, pondera mihi ignis pondus, aut mensura mihi flatum venti, aut revoca mihi diem quae praeteriit. <BR><FONT size=2>6</FONT>&nbsp;&nbsp;et respondi et dixi: quis natorum poterit facere, ut me interroges de his? <BR><FONT size=2>7</FONT>&nbsp;&nbsp;et dixit ad me: si eram interrogans te dicens: quantae habitationes sunt in corde maris, aut quantae venae sunt in principio abyssi, aut quantae venae sunt super firmamentum, aut qui sint exitus paradisi, <BR><FONT size=2>8</FONT>&nbsp;&nbsp;dicebas fortassis mihi: in abyssum non descendi neque in infernum adhuc, neque in caelis umquam ascendi. <BR><FONT size=2>9</FONT>&nbsp;&nbsp;nunc autem non interrogavi te nisi de igne et vento et diem per quem transisti, et sine quibus separari non potes, et non respondisti mihi de eis. <BR><FONT size=2>10</FONT>&nbsp;&nbsp;et dixit mihi: tu quae tua sunt tecum coadulescentia non potes cognoscere, <BR><FONT size=2>11</FONT>&nbsp;&nbsp;et quomodo poterit vas tuum capere Altissimi viam?... et iam exterritus corrupto saeculo intellegere incorruptionem? et cum haec audissem, cecidi in faciem meam <BR><FONT size=2>12</FONT>&nbsp;&nbsp;et dixi illi: melius erat nos non adesse, quam advenientes vivere in impietatibus et pati et non intellegere de qua re. <BR><FONT size=2>13</FONT>&nbsp;&nbsp;et respondit ad me et dixit: proficiscens profectus sum ad silvam lignorum campi, et cogitaverunt cogitationem <BR><FONT size=2>14</FONT>&nbsp;&nbsp;et dixerunt: venite et eamus et faciamus ad mare bellum, ut recedat coram nos, et faciamus nobis alias silvas, <BR><FONT size=2>15</FONT>&nbsp;&nbsp;et similiter fluctus maris et ipsi cogitaverunt cogitationem et dixerunt: venite ascendentes debellemus silvam campi, ut et ibi consummemus nobismet ipsis aliam regionem. <BR><FONT size=2>16</FONT>&nbsp;&nbsp;et factus est cogitatus silvae in vano, venit enim ignis et consumpsit eam. <BR><FONT size=2>17</FONT>&nbsp;&nbsp;similiter et cogitatus fluctuum maris, stetit enim harena et prohibuit eam. <BR><FONT size=2>18</FONT>&nbsp;&nbsp;si enim eras iudex horum, quem incipiebas iustificare aut quem condemnare? <BR><FONT size=2>19</FONT>&nbsp;&nbsp;et respondi et dixi: utrique vanam cogitationem cogitaverunt, terra enim data est silvae, et maris locus portare fluctus suos. <BR><FONT size=2>20</FONT>&nbsp;&nbsp;et respondit ad me et dixit: bene tu iudicasti, et quare non iudicasti tibimet ipso? <BR><FONT size=2>21</FONT>&nbsp;&nbsp;quemadmodum enim terra silvae data est et mare fluctibus suis, et qui super terram inhabitant quae sunt super terram intellegere solummodo possunt, et qui super caelos super altitudinem caelorum. <BR><FONT size=2>22</FONT>&nbsp;&nbsp;et respondi et dixi: deprecor te, domine, ut mihi datus est sensus intellegendi. <BR><FONT size=2>23</FONT>&nbsp;&nbsp;non enim volui interrogare de superioribus viis, sed de his quae pertranseunt per nos cotidie, propter quod Israhel datus est in obprobrium gentibus, quem dilexisti populum datus est tribubus impiis, et lex patrum nostrorum in interitum deducta est, et dispositiones scriptae nusquam sunt. <BR><FONT size=2>24</FONT>&nbsp;&nbsp;et pertransivimus de saeculo ut lucustae, et vita nostra ut vapor, et nec digni sumus misericordiam consequi. <BR><FONT size=2>25</FONT>&nbsp;&nbsp;sed quid faciet nomini suo quod invocatum est super nos? et his interrogavi. <BR><FONT size=2>26</FONT>&nbsp;&nbsp;et respondit ad me et dixit: si fueris videbis, et si vixeris, frequenter miraberis, quoniam festinans festinat saeculum pertransire. <BR><FONT size=2>27</FONT>&nbsp;&nbsp;non capiet portare quae in temporibus iustis repromissa sunt, quoniam plenum maestitia est saeculum hoc et infirmitatibus. <BR><FONT size=2>28</FONT>&nbsp;&nbsp;seminatum est enim malum, quibus me interrogas de ea, et necdum venit destrictio ipsius. <BR><FONT size=2>29</FONT>&nbsp;&nbsp;si ergo non messum fuerit quod seminatum est, et discesserit locus ubi seminatum est malum, non veniet ager ubi seminatum est bonum. <BR><FONT size=2>30</FONT>&nbsp;&nbsp;quoniam granum seminis mali seminatum est in corde Adam ab initio, et quantum impietatis generavit usque nunc et generabit usque cum veniat area. <BR><FONT size=2>31</FONT>&nbsp;&nbsp;aestima autem apud te, granum mali seminis quantum fructum impietatis generaverit. <BR><FONT size=2>32</FONT>&nbsp;&nbsp;quando seminatae fuerint spicae quarum non est numerus, quam magnam aream incipient facere. <BR><FONT size=2>33</FONT>&nbsp;&nbsp;et respondi et dixi: quo et quando haec? quare modici et mali anni nostri? <BR><FONT size=2>34</FONT>&nbsp;&nbsp;et respondit ad me et dixit: non festina spiritu super Altissimum; tu enim festinas propter temet ipsum spiritum, nam Excelsus pro multis. <BR><FONT size=2>35</FONT>&nbsp;&nbsp;nonne de his interrogaverunt animae iustorum in promptuariis suis dicentes: usquequo spero sic? et quando venit fructus areae mercedis nostrae? <BR><FONT size=2>36</FONT>&nbsp;&nbsp;et respondit ad ea Hieremihel archangelus et dixit: quando impletus fuerit numerus similium vobis, quoniam in statera ponderavit saeculum <BR><FONT size=2>37</FONT>&nbsp;&nbsp;et mensura mensuravit tempora et numero numeravit tempora, et non commovet nec excitabit usque dum impleatur praedicta mensura. <BR><FONT size=2>38</FONT>&nbsp;&nbsp;et respondi et dixi: o dominator domine, sed et nos omnes pleni sumus impietate. <BR><FONT size=2>39</FONT>&nbsp;&nbsp;et ne forte propter nos inpediatur iustorum area, propter peccata inhabitantium super terram. <BR><FONT size=2>40</FONT>&nbsp;&nbsp;et respondit ad me et dixit: vade et interroga praegnantem, si quando impleverit novem menses suos, adhuc poterit matrix eius retinere fetus in semet ipsa. <BR><FONT size=2>41</FONT>&nbsp;&nbsp;et dixi: non potest, domine. et dixit ad me: in inferno promptuaria animarum matrici adsimilata sunt. <BR><FONT size=2>42</FONT>&nbsp;&nbsp;quemadmodum enim festinavit quae parit effugere necessitatem partus, sic et haec festinat reddere ea quae commendata sunt <BR><FONT size=2>43</FONT>&nbsp;&nbsp;ab initio. tunc tibi demonstrabitur de his quae concupiscis videre. <BR><FONT size=2>44</FONT>&nbsp;&nbsp;et respondi et dixi: si inveni gratiam ante oculos tuos, et si possibile est, et si idoneus sum,, <BR><FONT size=2>45</FONT>&nbsp;&nbsp;demonstra mihi et hoc si plus quam praeteriti habet venire aut plura pertransierunt super nos, <BR><FONT size=2>46</FONT>&nbsp;&nbsp;quoniam quod pertransivit scio, quid autem futuri sit ignoro. <BR><FONT size=2>47</FONT>&nbsp;&nbsp;et dixit ad me: sta super dexteram partem et demonstrabo tibi interpretationem similitudinis. <BR><FONT size=2>48</FONT>&nbsp;&nbsp;et steti et vidi, et ecce fornax ardens transiit coram me; et factum est cum transiret flamma, et vidi et ecce superavit fumus. <BR><FONT size=2>49</FONT>&nbsp;&nbsp;et post hoc transiit coram me nubes plena aquae et inmisit pluviam impetu multam; et cum transisset impetus pluviae et superaverunt in ea guttae. <BR><FONT size=2>50</FONT>&nbsp;&nbsp;et dixit ad me: cogita tibi. sicut enim crescit pluvia amplius quam guttae, et ignis amplius quam fumus, sic superabundavit quae transivit mensura, superaverunt autem guttae et fumus. <BR><FONT size=2>51</FONT>&nbsp;&nbsp;et oravi et dixi: putas vivo usque in diebus illis, vel quis erit in diebus illis? <BR><FONT size=2>52</FONT>&nbsp;&nbsp;respondit ad me et dixit: de signis de quibus me perrogas, ex parte possum tibi dicere, de vita autem tua non sum missus dicere tibi, sed nescio. 
<P><HR>
<P><A NAME="5"></A><B>CAPUT 5</B><P><FONT size=2>1</FONT>&nbsp;&nbsp;de signis autem: ecce dies venient, et adprehendentur qui inhabitant super terram in excessu multo, et abscondetur veritatis via, et sterilis erit a fide regio. <BR><FONT size=2>2</FONT>&nbsp;&nbsp;et multiplicabitur iniustitia super hanc quam ipse tu vides et super quam audisti olim. <BR><FONT size=2>3</FONT>&nbsp;&nbsp;et erit inconposita vestigio quam nunc vides regnare regionem, et videbunt eam desertam. <BR><FONT size=2>4</FONT>&nbsp;&nbsp;si autem tibi dederit Altissimus vivere, et videbis post tertiam turbatam, et relucescet subito sol noctu et luna interdie. <BR><FONT size=2>5</FONT>&nbsp;&nbsp;et de ligno sanguis stillabit, et lapis dabit vocem suam; et populi commovebuntur, et gressus commutabuntur. <BR><FONT size=2>6</FONT>&nbsp;&nbsp;et regnabit quem non sperant qui inhabitant super terram; et volatilia conmigrationem facient. <BR><FONT size=2>7</FONT>&nbsp;&nbsp;et mare Sodomitum pisces reiciet. et dabit vocem noctu quem non noverant multi, omnes autem audient vocem eius. <BR><FONT size=2>8</FONT>&nbsp;&nbsp;et chaus fiet per loca multa, et ignis frequenter emittetur, et bestiae agrestes transmigrabunt regionem suam, et mulieres parient menstruatae monstra, <BR><FONT size=2>9</FONT>&nbsp;&nbsp;et in dulcibus aquis salsae invenientur. et amici omnes semet ipsos expugnabunt; et abscondetur tunc sensus, et intellectus separabitur in promptuarium suum. <BR><FONT size=2>10</FONT>&nbsp;&nbsp;et quaeretur a multis et non invenietur, et multiplicabitur iniustitia et incontinentia super terram. <BR><FONT size=2>11</FONT>&nbsp;&nbsp;et interrogabit regio proximam suam et dicet: numquid per te pertransiit iustitia iustum faciens? et haec negabit. <BR><FONT size=2>12</FONT>&nbsp;&nbsp;et erit in illo tempore, et sperabunt homines et non inpetrabunt, laborabunt et non dirigentur viae eorum. <BR><FONT size=2>13</FONT>&nbsp;&nbsp;haec signa dicere tibi permissum est mihi. et si oraveris iterum et ploraveris sicut et nunc et ieiunaveris septem diebus, audies iterato horum maiora. <BR><FONT size=2>14</FONT>&nbsp;&nbsp;et evigilavi, et corpus meum horruit valde, et anima mea laboravit ut deficeret. <BR><FONT size=2>15</FONT>&nbsp;&nbsp;et tenuit me qui venit angelus, qui loquebatur in me, et confortavit me et statuit me super pedes. <BR><FONT size=2>16</FONT>&nbsp;&nbsp;et factum est in nocte secunda, et venit ad me Phalthihel dux populi et dixit mihi: ubi eras et quare vultus tuus tristis? <BR><FONT size=2>17</FONT>&nbsp;&nbsp;aut nescis quoniam tibi creditus est Israhel in regione transmigrationis eorum? <BR><FONT size=2>18</FONT>&nbsp;&nbsp;exsurge ergo et gusta panem alicuius, et non derelinquas nos sicut pastor gregem suum in manibus luporum malignorum. <BR><FONT size=2>19</FONT>&nbsp;&nbsp;et dixi ei: vade a me et non ad me accedas usque diebus septem, et tunc venies ad me. et audivit ut dixi et recessit a me. <BR><FONT size=2>20</FONT>&nbsp;&nbsp;et ego ieiunavi diebus septem ululans et plorans, sicut mihi mandavit Urihel angelus. <BR><FONT size=2>21</FONT>&nbsp;&nbsp;et factum est post dies septem, et iterum cogitationes cordis mei molestae erant mihi valde. <BR><FONT size=2>22</FONT>&nbsp;&nbsp;et resumpsit anima mea spiritum intellectus, et iterum coepi loqui coram Altissimo sermones <BR><FONT size=2>23</FONT>&nbsp;&nbsp;et dixi: Dominator Domine, ex omni silva terrae et ex omnium arborum eius elegisti vineam unam, <BR><FONT size=2>24</FONT>&nbsp;&nbsp;et ex omnium terrarum orbis elegisti tibi foveam unam, et ex omnibus floribus orbis elegisti tibi lilium unum, <BR><FONT size=2>25</FONT>&nbsp;&nbsp;et ex omnibus abyssis maris replesti tibi rivum unum, et ex omnibus aedificatis civitatibus sanctificasti tibimet ipsi Sion, <BR><FONT size=2>26</FONT>&nbsp;&nbsp;et ex omnibus creatis volatilibus nominasti tibi columbam unam, et ex omnibus plasmatis pecoribus providisti tibi ovem unam, <BR><FONT size=2>27</FONT>&nbsp;&nbsp;et ex omnibus multiplicatis populis adquisisti tibi populum unum, et ab omnibus probatam legem donasti huic quem desiderasti populo. <BR><FONT size=2>28</FONT>&nbsp;&nbsp;et nunc Domine, ut quid tradidisti unum plurimis et praeparasti unam radicem super alias et dispersisti unicum tuum in multis? <BR><FONT size=2>29</FONT>&nbsp;&nbsp;et conculcaverunt qui contradicebant sponsionibus tuis quique tuis testamentis credebant. <BR><FONT size=2>30</FONT>&nbsp;&nbsp;et si odiens odisti populum tuum tuis manibus debet castigari. <BR><FONT size=2>31</FONT>&nbsp;&nbsp;et factum est, cum locutus essem sermones istos, et missus est angelus ad me qui ante venerat ad me praeterita nocte, <BR><FONT size=2>32</FONT>&nbsp;&nbsp;et dixit mihi: audi me et instruam te, et intende mihi et adiciam coram te. <BR><FONT size=2>33</FONT>&nbsp;&nbsp;et dixi: loquere, dominus meus. et <BR><FONT size=2>34</FONT>&nbsp;&nbsp;dixit ad me: valde in excessu mentis factus es in Israhel; aut plus dilexisti eum super eum qui fecit eum: non, domine, sed dol torquent enim me renes mei per omnem horam quaerentem adprehendere semitam Altissimi et investigare partem iudicii eius. <BR><FONT size=2>35</FONT>&nbsp;&nbsp;et dixit ad me: non potes. et dixi: quare, domine, aut quid nascebar, aut quare non fiebat matrix matris meae mihi sepulchrum, ut non viderem laborem Iacob et defatigationem generis Israhel? <BR><FONT size=2>36</FONT>&nbsp;&nbsp;et dixit ad me: numera mihi qui necdum venerunt, et collige mihi dispersas guttas, et revirida mihi aridos flores, <BR><FONT size=2>37</FONT>&nbsp;&nbsp;et aperi mihi clausa promptuaria et produc mihi inclusos in eis flatus, aut monstra mihi vocis imaginem, et tunc ostendam tibi eum laborem quem rogas videre. <BR><FONT size=2>38</FONT>&nbsp;&nbsp;et dixi: dominator domine, quis enim est qui potest haec scire, nisi qui cum hominibus habitationem non habet? <BR><FONT size=2>39</FONT>&nbsp;&nbsp;ego autem insipiens, et quomodo potero dicere de his quibus me interrogasti? <BR><FONT size=2>40</FONT>&nbsp;&nbsp;et dixit ad me: quomodo non potes facere unum de his quae dicta sunt, sic non poteris invenire iudicium meum aut finem caritatis quem pro populo meo promisi. <BR><FONT size=2>41</FONT>&nbsp;&nbsp;et dixi: sed ecce, domine, tu praees his qui in fine sunt, et quid facient qui ante me sunt aut nos aut hii qui post nos? <BR><FONT size=2>42</FONT>&nbsp;&nbsp;et dixit ad me: coronae adsimilabo iudicium meum. sicut non novissimorum tarditas, sic nec priorum velocitas. <BR><FONT size=2>43</FONT>&nbsp;&nbsp;et respondi et dixi: nec enim poteras facere qui facti sunt et qui sunt et qui futuri sunt in unum, ut celerius iudicium tuum ostendas? <BR><FONT size=2>44</FONT>&nbsp;&nbsp;et respondit ad me et dixit: non potest festinare creatura super creatorem, nec sustinere saeculum qui in eo creati sunt in unum. <BR><FONT size=2>45</FONT>&nbsp;&nbsp;et dixi: quomodo dixisti servo tuo, quoniam vivificans vivificabis a te creatam creaturam in unum? si ergo viventes vivent in unum et sustinebit creatura, poterit et nunc portare praesentes in unum. <BR><FONT size=2>46</FONT>&nbsp;&nbsp;et dixit ad me: interroga matricem mulieris et dices ad eam: decem si paris, quare per tempus? roga ergo eam, ut det decem in unum. <BR><FONT size=2>47</FONT>&nbsp;&nbsp;et dixi: non utique poterit, sed secundum tempus. <BR><FONT size=2>48</FONT>&nbsp;&nbsp;et dixit ad me: et ego dedi matricem terrae his qui seminati sunt super eam per tempus. <BR><FONT size=2>49</FONT>&nbsp;&nbsp;quemadmodum enim infans non parit nec ea quae senuit adhuc, sic ego disposui a me creatum saeculum. <BR><FONT size=2>50</FONT>&nbsp;&nbsp;et interrogavi et dixi: cum iam dederis mihi viam, loquar coram te; nam mater nostra, de qua dixisti mihi, adhuc iuvenis est, iam ad senectutem adpropinquat? <BR><FONT size=2>51</FONT>&nbsp;&nbsp;et respondit ad me et dixit: interroga quae parit, et dicet tibi. <BR><FONT size=2>52</FONT>&nbsp;&nbsp;dices enim ei: quare quos peperisti nunc non sunt similes his qui ante, sed minores statu? <BR><FONT size=2>53</FONT>&nbsp;&nbsp;et dicet tibi et ipsa: alii sunt qui in iuventute virtutis nati sunt, et alii qui sub tempus senectutis deficiente matrice sunt nati. <BR><FONT size=2>54</FONT>&nbsp;&nbsp;considera ergo et tu, quoniam minores statu estis prae his qui ante vos, <BR><FONT size=2>55</FONT>&nbsp;&nbsp;et qui post vos quam ut vos, quasi iam senescentis creaturae et fortitudinem iuventutis praeterientis. et dixi: rogo domine, si inveni gratiam ante oculos tuos, demonstra servo tuo per quem visitas creaturam tuam. 
<P><HR>
<P><A NAME="6"></A><B>CAPUT 6</B><P><FONT size=2>1</FONT>&nbsp;&nbsp;et dixit ad me: initium terreni orbis, et antequam starent exitus saeculi, et antequam spirarent conventiones ventorum, <BR><FONT size=2>2</FONT>&nbsp;&nbsp;et antequam sonarent voces tonitruum, et antequam splenderent nitores coruscuum, et antequam confirmarentur fundamenta paradisi, <BR><FONT size=2>3</FONT>&nbsp;&nbsp;et antequam viderentur decores flores, et antequam confirmarentur motuum virtutes, et antequam colligerentur innumerabiles militiae angelorum, <BR><FONT size=2>4</FONT>&nbsp;&nbsp;et antequam extollerentur altitudines aerum, et antequam nominarentur mensurae firmamentorum, et antequam aestimaretur scabillum Sion, <BR><FONT size=2>5</FONT>&nbsp;&nbsp;et antequam investigarentur praesentes anni, et antequam abalienarentur eorum qui nunc peccant adinventiones et consignarentur qui fidem thesaurizaverunt, <BR><FONT size=2>6</FONT>&nbsp;&nbsp;tunc cogitavi, et facta sunt haec per me solum et non per alium, ut et finis per me et non per alium. <BR><FONT size=2>7</FONT>&nbsp;&nbsp;et respondi et dixi: quae erit separatio temporum, aut quando prioris finis aut sequentis initium? <BR><FONT size=2>8</FONT>&nbsp;&nbsp;et dixit ad me: ab Abraham usque ad Abraham, quoniam ab eo natus est Iacob et Esau, manus enim Iacob tenebat ab initio calcaneum Esau. <BR><FONT size=2>9</FONT>&nbsp;&nbsp;finis enim huius saeculi Esau, et principium sequentis Iacob. <BR><FONT size=2>10</FONT>&nbsp;&nbsp;finis enim hominis calcaneum et principium hominis manus, inter calcaneum et manum aliud noli quaerere, Ezra. <BR><FONT size=2>11</FONT>&nbsp;&nbsp;et respondi et dixi: o dominator domine, si inveni gratiam ante oculos tuos, <BR><FONT size=2>12</FONT>&nbsp;&nbsp;ut demonstres servo tuo finem signorum tuorum, quorum ex parte mihi demonstrasti nocte praecedente. <BR><FONT size=2>13</FONT>&nbsp;&nbsp;et respondit et dixit ad me: surge super pedes tuos et audies vocem plenissimam sonus. <BR><FONT size=2>14</FONT>&nbsp;&nbsp;et erit, si commotione commovebitur locus, in quo stas super eum, <BR><FONT size=2>15</FONT>&nbsp;&nbsp;in eo cum loqueretur, tu non expaveas, quoniam de fine verbum. et fundamenta terrae intellegetur, <BR><FONT size=2>16</FONT>&nbsp;&nbsp;quoniam de ipsis sermo, tremescet et commovebitur; scit enim, quoniam finem eorum oportet commutari. <BR><FONT size=2>17</FONT>&nbsp;&nbsp;et factum est cum audissem, et surrexi super pedes meos et audivi, et ecce vox loquens, et sonus eius sicut sonus aquarum multarum. <BR><FONT size=2>18</FONT>&nbsp;&nbsp;et dixit: ecce dies veniunt, et erit quando adpropinquare incipio, ut visitem habitantes in terram, <BR><FONT size=2>19</FONT>&nbsp;&nbsp;et quando inquirere incipiam ab eis qui iniuste nocuerunt iniustitia sua, et quando suppleta fuerit humilitas Sion, <BR><FONT size=2>20</FONT>&nbsp;&nbsp;et cum supersignabitur saeculum quod incipiet pertransire, haec signa faciam: libri aperientur ante faciem firmamenti et omnes videbunt simul, <BR><FONT size=2>21</FONT>&nbsp;&nbsp;et anniculi infantes loquentur vocibus suis, et praegnantes inmaturos parient infantes trium et quattuor mensuum et vivent et scirtabuntur, <BR><FONT size=2>22</FONT>&nbsp;&nbsp;et subito apparebunt seminata loca non seminata, et plena promptuaria subito invenientur vacua, <BR><FONT size=2>23</FONT>&nbsp;&nbsp;et tuba canet cum sono, quam cum omnes audierint subito expavescent. <BR><FONT size=2>24</FONT>&nbsp;&nbsp;et erit in illo tempore, debellabunt amici amicos ut inimici, et expavescet terra cum his qui inhabitant in eam, et venae fontium stabunt ut non decurrant in horis tribus. <BR><FONT size=2>25</FONT>&nbsp;&nbsp;et erit, omnis qui derelictus fuerit ex omnibus istis quibus praedixi tibi, ipse salvabitur et videbit salutare meum et finem saeculi mei, <BR><FONT size=2>26</FONT>&nbsp;&nbsp;et videbunt qui recepti sunt homines, qui mortem non gustaverunt a nativitate sua, et mutabitur cor inhabitantium et convertetur in sensum alium. <BR><FONT size=2>27</FONT>&nbsp;&nbsp;delebitur enim malum et extinguetur dolus. <BR><FONT size=2>28</FONT>&nbsp;&nbsp;florebit autem fides et vincetur corruptela, et ostendebitur veritas quae sine fructu fuit tantis temporibus. <BR><FONT size=2>29</FONT>&nbsp;&nbsp;et factum est cum loqueretur mihi, et ecce paulatim movebatur locus super quem stabam super eum. <BR><FONT size=2>30</FONT>&nbsp;&nbsp;et dixit ad me: haec veni tibi ostendere et venturae nocti. <BR><FONT size=2>31</FONT>&nbsp;&nbsp;si ergo iterum rogaveris et iterum ieiunaveris septem diebus, iterum tibi renuntiabo horum maiora per diem, <BR><FONT size=2>32</FONT>&nbsp;&nbsp;quoniam auditu audita est vox tua apud Altissimum. vidit enim Fortis directionem tuam et providit pudicitiam quam a iuventute tua habuisti. <BR><FONT size=2>33</FONT>&nbsp;&nbsp;et propter hoc misit me demonstrare tibi: haec omnia et dicere tibi confide et noli timere, <BR><FONT size=2>34</FONT>&nbsp;&nbsp;et noli festinare in prioribus temporibus cogitare vana, ut non properes a novissimis temporibus. <BR><FONT size=2>35</FONT>&nbsp;&nbsp;et factum est post haec, et flevi iterum et similiter ieiunavi septem diebus, ut suppleam tres ebdomadas quae dictae sunt mihi. <BR><FONT size=2>36</FONT>&nbsp;&nbsp;et factum est in octava nocte, et cor meum iterato turbabatur in me et coepi loqui coram Altissimo. <BR><FONT size=2>37</FONT>&nbsp;&nbsp;inflammabatur enim spiritus meus valde et anima mea anxiabatur. <BR><FONT size=2>38</FONT>&nbsp;&nbsp;et dixi: o Domine, loquens locutus es ab initio creaturae in primo die dicens: fiat caelum et terra, et tuum verbum opus perfecit. <BR><FONT size=2>39</FONT>&nbsp;&nbsp;et erat tunc spiritus volans, et tenebrae circumferebantur et silentium, sonus vocis hominis nondum erat abs te. <BR><FONT size=2>40</FONT>&nbsp;&nbsp;tunc dixisti de thesauris tuis proferri lumen quod luminis, ut apparerent tunc opera tua. <BR><FONT size=2>41</FONT>&nbsp;&nbsp;et in die secundo iterum creasti spiritum firmamenti et imperasti ei, ut divideret et divisionem faceret inter aquas, ut pars quidem sursum recederet, pars vero deorsum maneret. <BR><FONT size=2>42</FONT>&nbsp;&nbsp;et tertio die imperasti aquis congregari in septima parte terrae, sex vero partes siccasti et conservasti, ut ex his sint coram te ministrantia seminata adeo et culta. <BR><FONT size=2>43</FONT>&nbsp;&nbsp;verbum enim tuum processit, et opus statim fiebat. <BR><FONT size=2>44</FONT>&nbsp;&nbsp;processit enim subito fructus multitudinis inmensus et concupiscentia gustus multiformis et flores colore inimitabili et odores odoramentis investigabiles. et die tertio haec facta sunt. <BR><FONT size=2>45</FONT>&nbsp;&nbsp;quarta autem die imperasti fieri solis splendorem, lunae lumen stellarum dispositionem, <BR><FONT size=2>46</FONT>&nbsp;&nbsp;et imperasti eis, ut deservirent futuro plasmato homini. <BR><FONT size=2>47</FONT>&nbsp;&nbsp;quinto autem die dixisti septimae parti ubi erat aqua congregata, ut procrearet animalia, volatilia et pisces, et ita fiebat <BR><FONT size=2>48</FONT>&nbsp;&nbsp;aqua muta et sine anima, quod ei iubebatur, animalia faciens, ut ex hoc mirabilia tua nationes enarrent. <BR><FONT size=2>49</FONT>&nbsp;&nbsp;et tunc conservasti duas animas, nomen uni vocasti Enoch et nomen secundi vocasti Leviathan. <BR><FONT size=2>50</FONT>&nbsp;&nbsp;et separasti ea ab alterutro; non enim poterat septima pars ubi erat aqua congregata capere ea. <BR><FONT size=2>51</FONT>&nbsp;&nbsp;et dedisti Enoch unam partem quae siccata est tertio die, ut inhabitet in ea, ubi sunt montes mille. <BR><FONT size=2>52</FONT>&nbsp;&nbsp;Leviathae autem dedisti septimam partem humidam. et servasti ea, ut fiant in devorationem quibus vis et quando vis. <BR><FONT size=2>53</FONT>&nbsp;&nbsp;sexto autem die imperasti terrae, ut crearet coram te iumenta et bestias et reptilia, <BR><FONT size=2>54</FONT>&nbsp;&nbsp;et super his Adam, quem constituisti ducem super omnibus factis quae fecisti, et ex eo educimur nos omnes quem elegisti populum. <BR><FONT size=2>55</FONT>&nbsp;&nbsp;haec autem omnia dixi coram te, Domine, quoniam dixisti quia propter nos creasti primogenitum saeculum. <BR><FONT size=2>56</FONT>&nbsp;&nbsp;residuas autem gentes ab Adam natas dixisti eas nihil esse, et quoniam salivae adsimilatae sunt, et sicut stillicidium de vaso similasti abundantiam eorum. <BR><FONT size=2>57</FONT>&nbsp;&nbsp;et nunc, Domine, ecce istae gentes quae in nihilum deputatae sunt dominari nostri et devorare nos. <BR><FONT size=2>58</FONT>&nbsp;&nbsp;nos autem populus tuus quem vocasti primogenitum, unigenitum, aemulatorem, carissimum, traditi sumus in manibus eorum. <BR><FONT size=2>59</FONT>&nbsp;&nbsp;et si propter nos creatum est saeculum, quare non hereditatem possidemus nostrum saeculum? usquequo haec? 
<P><HR>
<P><A NAME="7"></A><B>CAPUT 7</B><P><FONT size=2>1</FONT>&nbsp;&nbsp;et factum est cum finissem loqui verba haec, et missus est ad me angelus, qui missus fuerat ad me primis noctibus, <BR><FONT size=2>2</FONT>&nbsp;&nbsp;et dixit ad me: surge, Ezra, et audi sermones quos veni loqui ad te. <BR><FONT size=2>3</FONT>&nbsp;&nbsp;et dixi: loquere, dominus meus. et dixit ad me: mare positum est in spatioso loco ut esset altum et inmensum. <BR><FONT size=2>4</FONT>&nbsp;&nbsp;erit autem ei introitus in angusto loco positus, ut esset similis fluminis. <BR><FONT size=2>5</FONT>&nbsp;&nbsp;si quis enim volens voluerit ingredi mare videre eum vel dominari eius, si non transierit angustum, in latitudinem venire quomodo poterit? <BR><FONT size=2>6</FONT>&nbsp;&nbsp;item aliud: civitas est aedificata et posita in loco campestri, est autem plena omnium bonorum. <BR><FONT size=2>7</FONT>&nbsp;&nbsp;introitus autem eius angustus et in praecipiti positus, ut esset a dextris quidem ignis, a sinistris vero aqua alta. <BR><FONT size=2>8</FONT>&nbsp;&nbsp;semita autem est una sola inter eos posita, hoc est ignis et aqua, ut non capiat semita nisi solummodo vestigium hominis. <BR><FONT size=2>9</FONT>&nbsp;&nbsp;si autem data dabitur civitas homini in hereditatem, si non heres antepositum periculum pertransierit, quomodo accipiet hereditatem suam? <BR><FONT size=2>10</FONT>&nbsp;&nbsp;et dixi: sic, domine. et dixit ad me: sic est et Israhel pars. <BR><FONT size=2>11</FONT>&nbsp;&nbsp;propter eos enim feci saeculum, et quando transgressus est Adam constitutiones meas, iudicatum est quod factum est. <BR><FONT size=2>12</FONT>&nbsp;&nbsp;et facti sunt introitus huius saeculi angusti et dolentes et laboriosi, paucae autem et malae et periculorum plenae et laborum magnorum fultae. <BR><FONT size=2>13</FONT>&nbsp;&nbsp;nam maioris saeculi introitus spatiosi et securi et facientes inmortalitatis fructum. <BR><FONT size=2>14</FONT>&nbsp;&nbsp;si ergo non ingredientes ingressi fuerint qui vivunt angusta et vana haec, non poterunt recipere quae sunt reposita. <BR><FONT size=2>15</FONT>&nbsp;&nbsp;nunc ergo tu quare conturbaris, corruptibilis cum sis? et quid moveris tu, cum sis mortalis? <BR><FONT size=2>16</FONT>&nbsp;&nbsp;et quare non accepisti in corde tuo quod futurum, sed quod in praesenti? <BR><FONT size=2>17</FONT>&nbsp;&nbsp;et respondi et dixi: dominator domine, ecce disposuisti in lege tua, quoniam iusti hereditabunt haec, impii autem peribunt. <BR><FONT size=2>18</FONT>&nbsp;&nbsp;iusti autem ferent angusta sperantes spatiosa; qui enim impie gesserunt, et angustiam passi sunt et spatiosa non viderunt. <BR><FONT size=2>19</FONT>&nbsp;&nbsp;et dixit ad me: non es iudex super Dominum neque intellegens super Altissimum. <BR><FONT size=2>20</FONT>&nbsp;&nbsp;pereant enim multi praesentes, quam neglegatur quae anteposita est Dei lex. <BR><FONT size=2>21</FONT>&nbsp;&nbsp;mandans enim mandavit Dominus venientibus quando venerunt, quid facientes viverent, et quid observantes non punirentur. <BR><FONT size=2>22</FONT>&nbsp;&nbsp;hii autem non sunt persuasi et contradixerunt ei. et constituerunt sibi cogitamenta vanitatis <BR><FONT size=2>23</FONT>&nbsp;&nbsp;et proposuerunt sibi circumventiones delictorum. et superdixerunt Altissimum non esse, et vias eius non cognoverunt. <BR><FONT size=2>24</FONT>&nbsp;&nbsp;et legem eius spreverunt et sponsiones eius abnegaverunt et legitimis eius fidem non habuerunt et opera eius non perfecerunt. <BR><FONT size=2>25</FONT>&nbsp;&nbsp;propter hoc, Ezra, vacua vacuis et plena plenis. <BR><FONT size=2>26</FONT>&nbsp;&nbsp;ecce enim tempus veniet, et erit quando venient signa quae praedixi tibi, et apparebit sponsa et apparescens civitas et ostendetur quae nunc subducitur terra. <BR><FONT size=2>27</FONT>&nbsp;&nbsp;et omnis qui liberatus est de praedictis malis, ipse videbit mirabilia mea. <BR><FONT size=2>28</FONT>&nbsp;&nbsp;revelabitur enim Filius meus Iesus cum his qui cum eo, et iucundabit qui relicti sunt annis quadringentis. <BR><FONT size=2>29</FONT>&nbsp;&nbsp;et erit post annos hos, et morietur Filius meus Christus et omnes qui spiramentum habent hominis. <BR><FONT size=2>30</FONT>&nbsp;&nbsp;et convertetur saeculum in antiquum silentium diebus septem sicut in prioribus initiis, ita ut nemo derelinquatur. <BR><FONT size=2>31</FONT>&nbsp;&nbsp;et erit post dies septem, et excitabitur qui nondum vigilat saeculum et morietur corruptum. <BR><FONT size=2>32</FONT>&nbsp;&nbsp;et terra reddet qui in eam dormiunt, et pulvis qui in eo silentio habitant, et promptuaria reddent quae eis commendatae sunt animae. <BR><FONT size=2>33</FONT>&nbsp;&nbsp;et revelabitur Altissimus super sedem iudicii, et pertransibunt misericordiae, et longanimitas congregabitur, <BR><FONT size=2>34</FONT>&nbsp;&nbsp;iudicium autem solum remanebit. et veritas stabit et fides convalescet, <BR><FONT size=2>35</FONT>&nbsp;&nbsp;et opus subsequetur et merces ostendetur. et iustitiae vigilabunt et iniustitiae non dormibunt. <BR><FONT size=2>36</FONT>&nbsp;&nbsp;et apparebit lacus tormenti et contra illum erit locus requietionis, et clibanus gehennae ostendetur et contra eam iucunditatis paradisus. <BR><FONT size=2>37</FONT>&nbsp;&nbsp;et dicet tunc Altissimus ad excitatas gentes: videte et intellegite quem negastis vel cui non servistis vel cuius diligentias sprevistis. <BR><FONT size=2>38</FONT>&nbsp;&nbsp;videte contra et in contra, hic iucunditas et requies et ibi ignis et tormenta. haec autem loquetur ad eos in die iudicii. <BR><FONT size=2>39</FONT>&nbsp;&nbsp;haec talis quae neque solem habet neque lunam neque stellas, <BR><FONT size=2>40</FONT>&nbsp;&nbsp;neque nubem neque tonitruum neque coruscationem, neque ventum neque aquam neque aerem, neque tenebras neque sero neque mane, <BR><FONT size=2>41</FONT>&nbsp;&nbsp;neque aestatem neque ver neque aestum, neque hiemem neque gelum neque frigus, neque grandinem neque pluviam neque ros, <BR><FONT size=2>42</FONT>&nbsp;&nbsp;neque meridiem neque noctem neque ante lucem, neque nitorem neque claritatem neque lucem, nisi solummodo splendorem claritatis Altissimi, unde omnes incipiant videre quae anteposita sunt. <BR><FONT size=2>43</FONT>&nbsp;&nbsp;spatium enim habebit sicut ebdomada annorum. <BR><FONT size=2>44</FONT>&nbsp;&nbsp;hoc est iudicium meum et constitutio eius, tibi autem soli ostendi haec. <BR><FONT size=2>45</FONT>&nbsp;&nbsp;et respondi: tunc et dixi, domine, et nunc dico: beati praesentes et observantes quae a te constituta sunt. <BR><FONT size=2>46</FONT>&nbsp;&nbsp;sed de quibus erat oratio mea, quis enim est de praesentibus qui non peccavit, vel quis natorum qui non praeterivit sponsionem tuam. <BR><FONT size=2>47</FONT>&nbsp;&nbsp;et nunc video, quoniam ad paucos pertinebit futurum saeculum iucunditatem facere, multis autem tormenta. <BR><FONT size=2>48</FONT>&nbsp;&nbsp;increvit enim in nos cor malum, quod nos abalienavit ab his et deduxit nos in corruptionem, et itinera mortis ostendit nobis, semitas perditionis, et longe fecit nos a vita; et hoc non paucos, sed paene omnes qui creati sunt. <BR><FONT size=2>49</FONT>&nbsp;&nbsp;et respondit ad me et dixit: audi me et instruam te et de sequenti corripiam te. <BR><FONT size=2>50</FONT>&nbsp;&nbsp;propter hoc non fecit Altissimus unum saeculum sed duo. <BR><FONT size=2>51</FONT>&nbsp;&nbsp;tu enim quia dixisti non esse multos iustos sed paucos, impios vero multiplicari, audi ad haec. <BR><FONT size=2>52</FONT>&nbsp;&nbsp;lapides electos si habueris paucos valde, ad numerum eorum conpones eos tibi, plumbum autem et fictile abundat. <BR><FONT size=2>53</FONT>&nbsp;&nbsp;et dixi: domine, quomodo poterit? <BR><FONT size=2>54</FONT>&nbsp;&nbsp;et dixit ad me: non hoc solummodo, sed interroga terram et dicet tibi, adulare ei et narrabit tibi. <BR><FONT size=2>55</FONT>&nbsp;&nbsp;dices enim ei: aurum creas et argentum et aeramentum et ferrum quoque et plumbum et fictile. <BR><FONT size=2>56</FONT>&nbsp;&nbsp;multiplicatur autem argentum super aurum, et aeramentum super argentum, et ferrum super aeramentum, plumbum super ferrum, et fictile super plumbum. <BR><FONT size=2>57</FONT>&nbsp;&nbsp;aestima ergo tu quae haec sint pretiosa et desiderabilia, quod multiplicatur aut quod rarum nascitur. <BR><FONT size=2>58</FONT>&nbsp;&nbsp;et dixi: dominator domine, quod abundat vilius, quod enim rarius pretiosius est. <BR><FONT size=2>59</FONT>&nbsp;&nbsp;et respondit ad me et dixit: in te ista pondera quae cogitasti, quoniam qui habet quod difficile est, gaudet super eum qui habet abundantia. <BR><FONT size=2>60</FONT>&nbsp;&nbsp;sic et a me repromissa creatura. iucundabor enim super paucis qui salvabuntur, propterea quod ipsi sunt qui gloriam meam nunc dominationem fecerunt et per quos nunc nomen meum nominatum est. <BR><FONT size=2>61</FONT>&nbsp;&nbsp;et non contristabor super multitudinem eorum qui perierunt, ipsi enim sunt qui vapori nunc adsimilati sunt et flammae ac fumo adaequati sunt et exarserunt et ferverunt et extincti sunt. <BR><FONT size=2>62</FONT>&nbsp;&nbsp;et respondi et dixi: o tu terra, quid peperisti? si sensus factus est de pulvere sicut et cetera creatura, <BR><FONT size=2>63</FONT>&nbsp;&nbsp;melius enim erat et ipsum pulverem non esse natum, ut non sensus inde fieret. <BR><FONT size=2>64</FONT>&nbsp;&nbsp;nunc autem nobiscum crescit sensus, et propter hoc torquemur, quoniam scientes perimus. <BR><FONT size=2>65</FONT>&nbsp;&nbsp;lugeat hominum genus et agrestes bestiae laetentur; lugeant omnes qui nati sunt, quadrupedia vero et pecora iucundentur. <BR><FONT size=2>66</FONT>&nbsp;&nbsp;multum enim melius est illis quam nobis. non enim sperant iudicium, nec enim sciunt cruciamenta nec salutem post mortem repromissam sibi. <BR><FONT size=2>67</FONT>&nbsp;&nbsp;nobis autem quid prodest, quoniam salvati salvabimur sed tormento tormentabimur? <BR><FONT size=2>68</FONT>&nbsp;&nbsp;omnes enim qui nati sunt commixti sunt iniquitatibus et pleni sunt peccatis et gravati delictis. <BR><FONT size=2>69</FONT>&nbsp;&nbsp;et si non essemus post mortem in iudicio venientes, melius fortassis nobis venisset. <BR><FONT size=2>70</FONT>&nbsp;&nbsp;et respondit ad me et dixit: et quando Altissimus faciens faciebat saeculum et Adam et omnes qui ex eo venerunt, primum praeparavit iudicium et quae sunt iudicii. <BR><FONT size=2>71</FONT>&nbsp;&nbsp;et nunc de sermonibus tuis intellege, quoniam dixisti quia sensus nobiscum crescit. <BR><FONT size=2>72</FONT>&nbsp;&nbsp;qui ergo commorantes sunt in terra hinc cruciabuntur, quoniam sensum habentes iniquitatem fecerunt, et mandata accipientes non servaverunt ea, et legem consecuti fraudaverunt eam quam acceperunt. <BR><FONT size=2>73</FONT>&nbsp;&nbsp;et quid habebunt dicere in iudicio vel quomodo respondebunt in novissimis temporibus? <BR><FONT size=2>74</FONT>&nbsp;&nbsp;quantum enim tempus, ex quo longanimitatem habuit Altissimus his qui inhabitant saeculum, et non propter eos, sed propter ea quae providit tempora. <BR><FONT size=2>75</FONT>&nbsp;&nbsp;et respondi et dixi: si inveni gratiam coram te, domine demonstra et hoc servo tuo, si post mortem vel nunc quando reddemus unusquisque animam suam, si conservati conservabimur in requie, donec veniant tempora illa in quibus incipies creaturam renovare aut amodo cruciabimur? <BR><FONT size=2>76</FONT>&nbsp;&nbsp;et respondit ad me et dixit: ostendam tibi et hoc. tu autem noli commisceri cum eis qui spreverunt, neque connumeres te cum his qui cruciantur. <BR><FONT size=2>77</FONT>&nbsp;&nbsp;etenim est tibi thesaurus operum repositus apud Altissimum, sed non tibi demonstrabitur usque in novissimis temporibus. <BR><FONT size=2>78</FONT>&nbsp;&nbsp;nam de morte sermo: quando profectus fuerit terminus sententiae ab Altissimo ut homo moriatur, recedente inspiratione de corpore ut dimittatur iterum ad eum qui dedit, adorare gloriam Altissimi primum. <BR><FONT size=2>79</FONT>&nbsp;&nbsp;et si quidem esset eorum qui spreverunt et non servaverunt viam Altissimi et eorum qui contempserunt legem eius et eorum qui oderunt eos qui timent Deum, <BR><FONT size=2>80</FONT>&nbsp;&nbsp;haec inspirationes inhabitationes non ingredientur, sed vagantes erunt amodo in cruciamentis, dolentes semper et tristes, per septem vias. <BR><FONT size=2>81</FONT>&nbsp;&nbsp;via prima, quia spreverunt legem Altissimi. <BR><FONT size=2>82</FONT>&nbsp;&nbsp;secunda via, quia iam non possunt reversionem bonam facere, ut vivant. <BR><FONT size=2>83</FONT>&nbsp;&nbsp;tertia via, vident repositam mercedem his qui testamentis Altissimi crediderunt. <BR><FONT size=2>84</FONT>&nbsp;&nbsp;quarta via, considerabunt sibi in novissimis repositum cruciamentum. <BR><FONT size=2>85</FONT>&nbsp;&nbsp;quinta via, videntes aliorum habitacula ab angelis conservari cum silentio magno. <BR><FONT size=2>86</FONT>&nbsp;&nbsp;sexta via, videntes quemadmodum de eis pertransientem cruciamentum. <BR><FONT size=2>87</FONT>&nbsp;&nbsp;septima via, quae omnium supradictarum viarum maior est, quoniam detabescent in confusione et consumentur inhonoribus et marcescent in timoribus, videntes gloriam Altissimi coram quem viventes peccaverunt et coram quem incipient in novissimis temporibus iudicari. <BR><FONT size=2>88</FONT>&nbsp;&nbsp;nam eorum qui servaverunt vias Altissimi ordo hic est, quando separari incipient a vaso corruptibili. <BR><FONT size=2>89</FONT>&nbsp;&nbsp;in eo tempore commoratae servierunt cum labore Altissimo et omni hora sustinuerunt periculum, uti perfecte custodirent legislatoris legem. <BR><FONT size=2>90</FONT>&nbsp;&nbsp;propter quod hic de his sermo: <BR><FONT size=2>91</FONT>&nbsp;&nbsp;in primis vident cum exultatione multa gloriam eius qui suscipit eas, requiescent enim per septem ordines. <BR><FONT size=2>92</FONT>&nbsp;&nbsp;ordo primus, quoniam cum labore multo certati sunt, ut vincerent cum eis plasmatum cogitamentum malum, ut non eas seducat a vita ad mortem. <BR><FONT size=2>93</FONT>&nbsp;&nbsp;secundus ordo, quoniam vident conplicationem in qua vagantur impiorum animae et quae in eis manet punitio. <BR><FONT size=2>94</FONT>&nbsp;&nbsp;tertius ordo, videntes testimonium quod testificatus est eis qui plasmavit eas, quoniam viventes servaverunt quae per fidem data est lex. <BR><FONT size=2>95</FONT>&nbsp;&nbsp;quartus ordo, intellegentes requiem quam nunc in promptuariis eorum congregati requiescent cum silentio multo ab angelis conservati, et quae in novissimis eorum manet gloriam. <BR><FONT size=2>96</FONT>&nbsp;&nbsp;quintus ordo, exultantes quomodo corruptibile effugerunt nunc, et futurum quomodo hereditatem possidebunt, adhuc autem videntes angustum et labore plenum quo iam liberati sunt et spatiosum incipiunt recipere, frunescentes et inmortales. <BR><FONT size=2>97</FONT>&nbsp;&nbsp;sextus ordo, quando eis ostendetur quomodo incipiet vultus eorum fulgere sicut sol, et quomodo incipient stellis adsimilari lumini, amodo non corrupti. <BR><FONT size=2>98</FONT>&nbsp;&nbsp;septimus ordo, qui est omnibus supradictis maior, quoniam exultabunt cum fiducia et quoniam confidebunt non confusi et gaudebunt non reverentes; festinant enim videre vultum eius cui serviunt viventes et a quo incipiunt gloriosi mercedem recipere. <BR><FONT size=2>99</FONT>&nbsp;&nbsp;hic ordo animarum iustorum, ut amodo adnuntiatur; praedictae viae cruciatus quas patiuntur amodo qui neglexerint. <BR><FONT size=2>100</FONT>&nbsp;&nbsp;et respondi et dixi: ergo dabitur tempus animabus, postquam separatae fuerint de corporibus, ut videant de quo mihi dixisti? <BR><FONT size=2>101</FONT>&nbsp;&nbsp;et dixit mihi: septem diebus erit libertas earum, ut videant in septem diebus qui praedicti sunt sermones, et postea congregabuntur in habitaculis suis. <BR><FONT size=2>102</FONT>&nbsp;&nbsp;et respondi et dixi: si inveni gratiam ante oculos tuos, demonstra mihi adhuc servo tuo, si in die iudicii iusti impios excusare poterint vel deprecari pro eis Altissimum, <BR><FONT size=2>103</FONT>&nbsp;&nbsp;si patres pro filiis vel filii pro parentibus, si fratres pro fratribus, si adfines pro proximis, si fidentes pro carissimis. <BR><FONT size=2>104</FONT>&nbsp;&nbsp;et respondit ad me et dixit: quoniam invenisti gratiam coram oculis meis, et hoc tibi demonstrabo. dies iudicii audax est et omnibus signaculum veritatis demonstrans. quemadmodum nunc non mittit pater filium vel filius patrem aut dominus servum vel fidus carissimum, ut pro eo intellegat aut dormiat aut manducet aut curetur, <BR><FONT size=2>105</FONT>&nbsp;&nbsp;sic numquam nemo pro aliquo rogabit; omnes enim portabunt unusquisque tunc iniustitias suas aut iustitias. <BR><FONT size=2>106</FONT>&nbsp;&nbsp;et respondi et dixi: et quomodo invenimus modo, quoniam rogavit primus Abraham propter Sodomitas, et Moyses pro patribus qui in deserto peccaverunt, <BR><FONT size=2>107</FONT>&nbsp;&nbsp;et Iesus qui post eum pro Israhel in diebus Achar, et Samuhel in diebus Saul, <BR><FONT size=2>108</FONT>&nbsp;&nbsp;et David pro confractione, et Salomon pro eis qui in sanctificationem, <BR><FONT size=2>109</FONT>&nbsp;&nbsp;et Helias pro his qui pluviam acceperunt et pro mortuo ut viveret, <BR><FONT size=2>110</FONT>&nbsp;&nbsp;et Ezechias pro populo in diebus Sennacherib, et multi pro multis? <BR><FONT size=2>111</FONT>&nbsp;&nbsp;si ergo modo, quando corruptibile increvit et iniustitia multiplicata est, exoraverunt iusti pro impiis quare et tunc sic non erit? <BR><FONT size=2>112</FONT>&nbsp;&nbsp;et respondit ad me et dixit: praesens saeculum non est finis, gloria in eo non frequens manet, propter hoc oraverunt qui potuerunt pro invalidis. <BR><FONT size=2>113</FONT>&nbsp;&nbsp;dies enim iudicii erit finis temporis huius et initium futuri inmortalis temporis, in quo pertransivit corruptela, <BR><FONT size=2>114</FONT>&nbsp;&nbsp;soluta est intemperantia, abscisa est incredulitas, crevit autem iustitia, orta est veritas. <BR><FONT size=2>115</FONT>&nbsp;&nbsp;tunc ergo nemo poterit misereri eius qui in iudicio victus fuerit, neque demergere eum qui vicerit. <BR><FONT size=2>116</FONT>&nbsp;&nbsp;et respondi et dixi: hic sermo meus primus et novissimus, quoniam melius erat non dare terram Adam vel, cum iam dedisset, coercere eum ut non peccaret. <BR><FONT size=2>117</FONT>&nbsp;&nbsp;quid enim prodest omnibus in praesenti vivere in tristitia et mortuos sperare punitionem? <BR><FONT size=2>118</FONT>&nbsp;&nbsp;o tu quid fecisti, Adam? si enim tu peccasti, non est factum solius tuus casus sed et nostrum qui ex te advenimus. <BR><FONT size=2>119</FONT>&nbsp;&nbsp;quid enim nobis prodest, si promissum est nobis inmortale tempus, nos vero mortalia opera egimus? <BR><FONT size=2>120</FONT>&nbsp;&nbsp;et quoniam praedicta est nobis perennis spes, nos vero pessime vani facti sumus? <BR><FONT size=2>121</FONT>&nbsp;&nbsp;et quoniam reposita sunt habitacula sanitatis et securitatis, nos vero male conversati sumus? <BR><FONT size=2>122</FONT>&nbsp;&nbsp;et quoniam incipiet gloria Altissimi protegere eos qui caste conversati sunt, nos autem pessimis viis ambulavimus? <BR><FONT size=2>123</FONT>&nbsp;&nbsp;et quoniam ostendetur paradisus, cuius fructus incorruptus perseverat, in quo est saturitas et medella, <BR><FONT size=2>124</FONT>&nbsp;&nbsp;nos vero non ingrediemur, ingratis enim locis conversati sumus? <BR><FONT size=2>125</FONT>&nbsp;&nbsp;et quoniam super stellas fulgebunt facies eorum qui abstinentiam habuerunt, nostrae vero facies super tenebras nigrae? <BR><FONT size=2>126</FONT>&nbsp;&nbsp;non enim cogitavimus viventes quando iniquitatem faciebamus, quid incipientes post mortem pati. <BR><FONT size=2>127</FONT>&nbsp;&nbsp;et respondit et dixit: hoc est cogitamentum certaminis, quem certavit qui super terram natus est homo, <BR><FONT size=2>128</FONT>&nbsp;&nbsp;ut si victus fuerit patiatur quod dixisti, si autem vicerit recipiet quod dico, <BR><FONT size=2>129</FONT>&nbsp;&nbsp;quoniam haec est via, quam Moyses dixit cum viveret ad populum dicens: elige tibi vitam ut vivas. <BR><FONT size=2>130</FONT>&nbsp;&nbsp;non crediderunt autem ei, sed nec post eum prophetis, sed nec mihi qui locutus sum ad eos, <BR><FONT size=2>131</FONT>&nbsp;&nbsp;quoniam non esset tristitia in perditione eorum, sicut et futurum est gaudium super eos quibus persuasa est salus. <BR><FONT size=2>132</FONT>&nbsp;&nbsp;et respondi et dixi: scio, domine, quoniam nunc vocatus est Altissimus misericors, in eo quod misereatur qui nondum in saeculo advenerunt, <BR><FONT size=2>133</FONT>&nbsp;&nbsp;et miserator, in eo quod miseretur illis qui conversionem faciunt in lege eius, <BR><FONT size=2>134</FONT>&nbsp;&nbsp;et longanimis, quoniam longanimitatem praestat his qui peccaverunt quasi suis operibus, <BR><FONT size=2>135</FONT>&nbsp;&nbsp;et munificus, quoniam quidem donare vult pro exigere, <BR><FONT size=2>136</FONT>&nbsp;&nbsp;et multae misericordiae, quoniam multiplicat magis misericordias his qui praesentes sunt et qui praeterierunt et qui futuri sunt. <BR><FONT size=2>137</FONT>&nbsp;&nbsp;si enim non multiplicaverit, non vivificabitur saeculum cum his qui habitant in eo. <BR><FONT size=2>138</FONT>&nbsp;&nbsp;et donator, quoniam si non donaverit de bonitate sua, ut adleventur hii qui iniquitates fecerunt de suis iniquitatibus, non poterit decies millesima pars hominum vivificari, <BR><FONT size=2>139</FONT>&nbsp;&nbsp;et iudex, si non ignoverit his qui creati sunt verbo eius et deleverit multitudinem contemptionum, non fortassis derelinquentur innumerabilem multitudinem nisi pauci valde. 
<P><HR>
<P><A NAME="8"></A><B>CAPUT 8</B><P><FONT size=2>1</FONT>&nbsp;&nbsp;et respondit ad me et dixit: hoc saeculum fecit Altissimus propter multos, futurum autem propter paucos. <BR><FONT size=2>2</FONT>&nbsp;&nbsp;dicam autem coram te similitudinem, Ezra. quomodo autem interrogabis terram et dicet tibi, quoniam dabit terram multam magis unde fiat fictile, parvum autem pulverem unde aurum fit, sic et actus praesentis saeculi. <BR><FONT size=2>3</FONT>&nbsp;&nbsp;multi quidem creati sunt, pauci autem salvabuntur. <BR><FONT size=2>4</FONT>&nbsp;&nbsp;et respondi et dixi: absolve ergo anima sensum et devoret quod sapit. <BR><FONT size=2>5</FONT>&nbsp;&nbsp;convenisti inobaudire et profecta es nolens, nec enim tibi est datum spatium nisi solum modicum vivere. <BR><FONT size=2>6</FONT>&nbsp;&nbsp;o Domine super nos, si permittes servo tuo, ut oremus coram te et des nobis semen cordis et sensui culturam unde fructum fiat, unde vivere possit omnis corruptus qui portabit locum hominis. <BR><FONT size=2>7</FONT>&nbsp;&nbsp;solus enim es, et una plasmatio nos sumus manuum tuarum, sicut locutus es. <BR><FONT size=2>8</FONT>&nbsp;&nbsp;et quoniam vivificas nunc in matrice plasmatum corpus et praestas membra, conservatur in igne et aqua tua creatio et novem mensibus patitur tua plasmatio tuae creaturae quae in eo creata est. <BR><FONT size=2>9</FONT>&nbsp;&nbsp;ipsum autem quod servat et quod servatur utraque servabuntur servatione tua. et quando iterum reddit matrix quae in ea creverint, <BR><FONT size=2>10</FONT>&nbsp;&nbsp;imperasti ut ex ipsis membris, hoc est mamillis, praebere lac, fructum mamillarum. <BR><FONT size=2>11</FONT>&nbsp;&nbsp;ut nutriatur id quod plasmatum est usque in tempus aliquem. et postea dispones eum tuae misericordiae, <BR><FONT size=2>12</FONT>&nbsp;&nbsp;enutristi eum tuae iustitiae, et erudisti eum in lege tua et corripuisti eum tuo intellectu, <BR><FONT size=2>13</FONT>&nbsp;&nbsp;et mortificabis eum ut tuam creaturam et vivificabis eum ut tuum opus. <BR><FONT size=2>14</FONT>&nbsp;&nbsp;si ergo perdideris qui tantis laboribus plasmatus est tuo iussu, facili ordine, et ut quid fiebat? <BR><FONT size=2>15</FONT>&nbsp;&nbsp;et nunc dicens dicam: de omni homine tu magis scis, de populo autem tuo quod mihi dolet, <BR><FONT size=2>16</FONT>&nbsp;&nbsp;et de hereditate tua propter quam lugeo, et de Israhel propter quem tristis sum, et de semine Iacob propter quod conturbor. <BR><FONT size=2>17</FONT>&nbsp;&nbsp;ideo incipiam orare coram te pro me et pro eis, quoniam video lapsos nostros qui inhabitamus terram, <BR><FONT size=2>18</FONT>&nbsp;&nbsp;sed audivi celeritatem iudicii quod futurum est. <BR><FONT size=2>19</FONT>&nbsp;&nbsp;ideo audi meam vocem et intellege sermonum meorum, et loquar coram te. <BR><FONT size=2>20</FONT>&nbsp;&nbsp;initium verborum Ezrae priusquam adsumeretur, et dixit: Domine qui habitas in saeculum, cuius oculi elati et superna in aerem, <BR><FONT size=2>21</FONT>&nbsp;&nbsp;et cuius thronus inaestimabilis et gloria inconprehensibilis, cui adstat exercitus angelorum cum tremore, <BR><FONT size=2>22</FONT>&nbsp;&nbsp;quorum servatio in vento et igni convertitur, cuius verbum verum et dicta perseverantia, <BR><FONT size=2>23</FONT>&nbsp;&nbsp;cuius iussio fortis et dispositio terribilis, cuius aspectus arefecit abyssos et indignatio tabescere facit montes et veritas testificatur. <BR><FONT size=2>24</FONT>&nbsp;&nbsp;exaudi, Domine, orationem servi tui et auribus percipe precationem figmenti tui, intende verba mea. <BR><FONT size=2>25</FONT>&nbsp;&nbsp;dum enim vivo loquar et dum sapio respondeam. <BR><FONT size=2>26</FONT>&nbsp;&nbsp;ne aspicias populi tui delicta, sed qui tibi in veritate serviunt. <BR><FONT size=2>27</FONT>&nbsp;&nbsp;nec adtendas impie agentium studia, sed qui tua testimonia cum doloribus custodierunt. <BR><FONT size=2>28</FONT>&nbsp;&nbsp;neque cogites qui in conspectu tuo false conversati sunt, sed memorare qui ex voluntate tuum timorem cognoverunt. <BR><FONT size=2>29</FONT>&nbsp;&nbsp;neque volueris perdere qui pecorum mores habuerunt, sed respicias eos qui legem tuam splendide docuerunt. <BR><FONT size=2>30</FONT>&nbsp;&nbsp;neque indigneris eis qui bestiis peius sunt iudicati, sed diligas eos qui semper in tua gloria confiderunt. <BR><FONT size=2>31</FONT>&nbsp;&nbsp;quoniam nos et patres nostri mortalibus moribus egimus, tu autem propter nos peccatores misericors vocaberis. <BR><FONT size=2>32</FONT>&nbsp;&nbsp;si enim desideraveris ut nostri miserearis, tunc misericors vocaberis, nobis enim non habentibus opera iustitiae. <BR><FONT size=2>33</FONT>&nbsp;&nbsp;iusti enim, quibus sunt operae multae repositae apud te, ex propriis operibus recipient mercedem. <BR><FONT size=2>34</FONT>&nbsp;&nbsp;quid est enim homo, ut ei indigneris, aut genus corruptibile, ut ita amariceris de ipso. <BR><FONT size=2>35</FONT>&nbsp;&nbsp;in veritate enim nemo de genitis est qui non impie gessit, et de confitentibus qui non deliquit. <BR><FONT size=2>36</FONT>&nbsp;&nbsp;in hoc enim adnuntiabitur iustitia tua, et bonitas tua Domine, cum misertus fueris eis qui non habent substantiam operum bonorum. <BR><FONT size=2>37</FONT>&nbsp;&nbsp;et respondit ad me et dixi:t recte locutus es aliqua, et iuxta sermones tuos sic et fiet, <BR><FONT size=2>38</FONT>&nbsp;&nbsp;quoniam vere non cogitabo super plasma eorum qui peccaverunt aut mortem aut iudicium aut perditionem, <BR><FONT size=2>39</FONT>&nbsp;&nbsp;sed iucundabor super iustorum figmentum, peregrinationes quoque et salvationes et mercedis receptiones. <BR><FONT size=2>40</FONT>&nbsp;&nbsp;quomodo ergo locutus sum, sic et est. <BR><FONT size=2>41</FONT>&nbsp;&nbsp;sicut enim agricola serit super terram semina multa et plantationis multitudinem plantat, sed non in tempore non omnia quae seminata sunt salvabuntur, sed nec omnia quae plantata sunt radicabunt, sic et qui in saeculo seminati sunt non omnes salvabuntur. <BR><FONT size=2>42</FONT>&nbsp;&nbsp;et respondi et dixi: si inveni gratiam loquar. <BR><FONT size=2>43</FONT>&nbsp;&nbsp;quoniam semen agricolae, si non ascenderit -- non enim accepit pluviam tuam in tempore -- et si corruptum fuerit multitudine pluviae, <BR><FONT size=2>44</FONT>&nbsp;&nbsp;hoc perit; sed homo qui manibus tuis plasmatus est et tuae imagini nominatus, quoniam similatus est per quem omnia plasmasti, et similasti eum semini agricolae. <BR><FONT size=2>45</FONT>&nbsp;&nbsp;non super nos, sed parce populo tuo et miserere hereditati tuae, tuae enim creaturae misereris. <BR><FONT size=2>46</FONT>&nbsp;&nbsp;et respondit ad me et dixit: quae sunt praesentia praesentibus et quae futura futuris. <BR><FONT size=2>47</FONT>&nbsp;&nbsp;multum enim tibi restat, ut possis diligere meam creaturam super me. tu autem frequenter te et ipsum proximasti iniustis numquam. <BR><FONT size=2>48</FONT>&nbsp;&nbsp;sed et in hoc mirabilis eris coram Altissimo, <BR><FONT size=2>49</FONT>&nbsp;&nbsp;quoniam humiliasti te, sicut decet te, et non iudicasti te inter iustos. plurimum glorificeris, <BR><FONT size=2>50</FONT>&nbsp;&nbsp;propter quod miseriae multae miserabiles efficientur qui inhabitant saeculum in novissimis, quia in multa superbia ambulaverunt. <BR><FONT size=2>51</FONT>&nbsp;&nbsp;tu autem pro te intellege et de similibus tuis inquire gloriam. <BR><FONT size=2>52</FONT>&nbsp;&nbsp;vobis enim apertus est paradisus, plantata est arbor vitae, praeparatum est futurum tempus praeparata est abundantia, aedificata est civitas, probata est requies, perfecta est bonitas ante perfecta sapientia. <BR><FONT size=2>53</FONT>&nbsp;&nbsp;radix signata est a vobis, infirmitas extincta est a vobis et mors absconsa est, infernum fugit et corruptio in oblivionem. <BR><FONT size=2>54</FONT>&nbsp;&nbsp;transierunt dolores et ostensus est in finem thesaurus inmortalitatis. <BR><FONT size=2>55</FONT>&nbsp;&nbsp;noli ergo adicere inquirendo de multitudine eorum qui pereunt. <BR><FONT size=2>56</FONT>&nbsp;&nbsp;nam et ipsi accipientes libertatem spreverunt Altissimum et legem eius contempserunt et vias eius dereliquerunt. <BR><FONT size=2>57</FONT>&nbsp;&nbsp;adhuc autem et iustos eius conculcaverunt. <BR><FONT size=2>58</FONT>&nbsp;&nbsp;et dixerunt in corde suo non esse Deum, et quidem scientes quoniam moriuntur. <BR><FONT size=2>59</FONT>&nbsp;&nbsp;sicut enim vos suscipient quae praedicta sunt, sic eos sitis et cruciatus quae praeparata sunt, non enim Altissimus vo v. A. A hominem disperdi. <BR><FONT size=2>60</FONT>&nbsp;&nbsp;sed ipsi qui creati sunt coinquinaverunt nomen eius qui fecit eos, et ingrati fuerunt ei qui praeparavit eis nunc vitam. <BR><FONT size=2>61</FONT>&nbsp;&nbsp;quapropter iudicium meum modo adpropinquat, <BR><FONT size=2>62</FONT>&nbsp;&nbsp;quod non omnibus demonstravi nisi tibi et tibi similibus paucis. et respondi et dixi: <BR><FONT size=2>63</FONT>&nbsp;&nbsp;ecce nunc, Domine, demonstrasti mihi multitudinem signorum quae incipies facere in novissimis, sed non demonstrasti mihi quo tempore. 
<P><HR>
<P><A NAME="9"></A><B>CAPUT 9</B><P><FONT size=2>1</FONT>&nbsp;&nbsp;et respondit ad me et dixit: metiens metire in temet ipso, et erit cum videris, quoniam transivit pars quaedam signorum quae praedicta sunt, <BR><FONT size=2>2</FONT>&nbsp;&nbsp;tunc intelleges, quoniam ipsud est tempus, in quo incipiet Altissimus visitare saeculum qui ab eo factus est. <BR><FONT size=2>3</FONT>&nbsp;&nbsp;et quando videbitur in saeculo motio locorum, populorum turbatio, gentium cogitationes, ducum inconstantia, principum turbatio. <BR><FONT size=2>4</FONT>&nbsp;&nbsp;et tunc intelleges, quoniam de his erat Altissimus locutus a diebus qui fuerunt ante ab initio. <BR><FONT size=2>5</FONT>&nbsp;&nbsp;sicut enim omne quod factum est in saeculo, initium per consummationem et consummatio manifesta, <BR><FONT size=2>6</FONT>&nbsp;&nbsp;sic et Altissimi tempora, initia manifesta in prodigiis et virtutibus, et consummatio in actu et in signis. <BR><FONT size=2>7</FONT>&nbsp;&nbsp;et erit, omnis qui salvus factus fuerit et qui poterit effugere per opera sua vel per fidem in qua credidit, is <BR><FONT size=2>8</FONT>&nbsp;&nbsp;relinquetur de praedictis periculis et videbit salutare meum in terra mea et in finibus meis, quae sanctificavi mihi a saeculo. <BR><FONT size=2>9</FONT>&nbsp;&nbsp;et tunc mirabuntur qui nunc abusi sunt vias meas, et in cruciamentis commorabuntur hii qui eos proiecerunt in contemptu. <BR><FONT size=2>10</FONT>&nbsp;&nbsp;quotquot enim non cognoverunt me viventes beneficia consecuti, <BR><FONT size=2>11</FONT>&nbsp;&nbsp;et quotquot fastidierunt legem meam, cum adhuc erant habentes libertatem, <BR><FONT size=2>12</FONT>&nbsp;&nbsp;et cum adhuc esset eis apertum paenitentiae locus non intellexerunt sed spreverunt, hos oportet post mortem in cruciamento cognoscere. <BR><FONT size=2>13</FONT>&nbsp;&nbsp;tu ergo adhuc noli curiosus esse quomodo impii cruciabuntur, sed inquire quomodo iusti salvabuntur, et quorum saeculum et propter quos saeculum et quando. <BR><FONT size=2>14</FONT>&nbsp;&nbsp;respondi et dixi: <BR><FONT size=2>15</FONT>&nbsp;&nbsp;olim locutus sum et nunc dico et postea dicam, quoniam plures sunt qui pereunt quam qui salvabuntur, <BR><FONT size=2>16</FONT>&nbsp;&nbsp;sicut multiplicat fluctus super guttam. et respondit ad me et dixit: <BR><FONT size=2>17</FONT>&nbsp;&nbsp;qualis ager, talia et semina, et quales flores, tales et tincturae, et qualis opera, talis et creatio, et qualis agricola, talis et area. quoniam tempus erat saeculi, <BR><FONT size=2>18</FONT>&nbsp;&nbsp;et tunc cum essem parans eis, his qui nunc, antequam fieret illis saeculum in quo inhabitarent, et nemo contradixit mihi <BR><FONT size=2>19</FONT>&nbsp;&nbsp;tunc, nec enim erat quisquam, et nunc creati in hoc mundo parato et mensa indeficienti et lege investigabili, corrupti sunt moribus eorum. <BR><FONT size=2>20</FONT>&nbsp;&nbsp;et consideravi saeculum meum, et ecce erat perditum et orbem meum, et ecce erat periculi propter cogitationes quae in eo advenerunt. <BR><FONT size=2>21</FONT>&nbsp;&nbsp;Et vidi et peperci eis vix valde, et salvavi mihi acinum de botru et plantationem de tribu multa. <BR><FONT size=2>22</FONT>&nbsp;&nbsp;pereat ergo multitudo quae sine causa nata est, et servetur acinus meus et plantatio mea, quia cum multo labore perfeci haec. <BR><FONT size=2>23</FONT>&nbsp;&nbsp;tu autem si adhuc intermittas septem dies alios, sed non ieiunabis in eis, <BR><FONT size=2>24</FONT>&nbsp;&nbsp;ibis autem in campum florum, ubi domus non est aedificata, et manduca solummodo de floribus campi, et carnem non gustabis et vinum non bibes sed solummodo flores, <BR><FONT size=2>25</FONT>&nbsp;&nbsp;et deprecare Altissimum sine intermissione, et veniam et loquar tecum. <BR><FONT size=2>26</FONT>&nbsp;&nbsp;et profectus sum, sicut dixit mihi, in campum quod vocatur Ardat, et sedi ibi in floribus et de herbis agri manducavi et facta est esca earum mihi in saturitatem. <BR><FONT size=2>27</FONT>&nbsp;&nbsp;et factum est post dies septem, et ego discumbebam supra faenum et cor meum iterum turbabatur sicut et ante. <BR><FONT size=2>28</FONT>&nbsp;&nbsp;et apertum est os meum et inchoavi dicere coram Altissimo et dixi: <BR><FONT size=2>29</FONT>&nbsp;&nbsp;o Domine, in nobis ostendens ostensus es patribus nostris in deserto, quando erant exientes de Aegypto et quando veniebant in deserto quod non calcatur et infructuoso, et dicens dixisti: <BR><FONT size=2>30</FONT>&nbsp;&nbsp;tu Israhel audi me, et semen Iacob intendite sermonibus meis. <BR><FONT size=2>31</FONT>&nbsp;&nbsp;ecce enim ego semino in vobis legem meam, et faciet in vobis fructum, et glorificamini in eo per saeculum. <BR><FONT size=2>32</FONT>&nbsp;&nbsp;nam patres nostri accipientes legem non servaverunt et legitima mea non custodierunt. et factum est fructum legis non periens; nec enim poterat, quoniam tuus erat. <BR><FONT size=2>33</FONT>&nbsp;&nbsp;nam qui acceperunt perierunt, non custodientes quod in eis seminatum fuerat. <BR><FONT size=2>34</FONT>&nbsp;&nbsp;et ecce consuetudo est ut, cum acceperit terra semen vel navem mare vel vas aliud escas vel potus,, et cum fuerit ut exterminetur <BR><FONT size=2>35</FONT>&nbsp;&nbsp;quod seminatum est vel quod missum est vel quae suscepta sunt, exterminentur haec, susceptoria vero manent. apud nos si enim non sic factum est. <BR><FONT size=2>36</FONT>&nbsp;&nbsp;nos quidem qui legem accepimus peccantes peribimus et cor nostrum quod suscepit eam. <BR><FONT size=2>37</FONT>&nbsp;&nbsp;nam lex non perit sed permanet in suo honore. <BR><FONT size=2>38</FONT>&nbsp;&nbsp;et cum loquor haec in corde meo, et respexi oculis meis et vidi mulierem in dextera parte, et ecce haec lugebat et plorabat cum voce magna, et animo dolebat valde, et vestimenta eius discisa et cinis super caput eius. <BR><FONT size=2>39</FONT>&nbsp;&nbsp;et dimisi cogitatus in quibus eram cogitans et conversus sum ad eam et dixi ei: <BR><FONT size=2>40</FONT>&nbsp;&nbsp;ut quid fles et quid doles animo? et dixit ad me: <BR><FONT size=2>41</FONT>&nbsp;&nbsp;dimitte me, dominus meus, ut defleam me et adiciam dolorem, quoniam valde amara sum animo et humiliata sum valde. <BR><FONT size=2>42</FONT>&nbsp;&nbsp;et dixi ei: quid passa es, dic mihi. et dixit ad me: <BR><FONT size=2>43</FONT>&nbsp;&nbsp;sterilis fui ego famula tua et non peperi habens maritum annis triginta. <BR><FONT size=2>44</FONT>&nbsp;&nbsp;ego enim per singulas horas et per singulos dies in annis triginta his deprecabar Altissimum nocte ac die. <BR><FONT size=2>45</FONT>&nbsp;&nbsp;et factum est post triginta annos, exaudivit me Deus ancillae tuae et pervidit humilitatem meam et adtendit tribulationi meae et dedit mihi filium. et iucundata sum super eum valde ego et vir meus et omnes cives mei, et honorificabamus valde Fortem. <BR><FONT size=2>46</FONT>&nbsp;&nbsp;et nutrivi eum cum labore multo. <BR><FONT size=2>47</FONT>&nbsp;&nbsp;et factum est cum crevisset et venissem accipere illi uxorem, et feci diem epuli. 
<P><HR>
<P><A NAME="10"></A><B>CAPUT 10</B><P><FONT size=2>1</FONT>&nbsp;&nbsp;et factum est cum introisset filius meus in thalamo suo, cecidit et mortuus est. <BR><FONT size=2>2</FONT>&nbsp;&nbsp;et evertimus omnes lumina, et surrexerunt omnes cives mei ad consolandam me, et quievi usque in alium diem usque noctem. <BR><FONT size=2>3</FONT>&nbsp;&nbsp;et factum est cum omnes quievissent ut me consolarentur ut quiescerem, et surrexi nocte et fugi et veni, sicut vides, in hoc campo. <BR><FONT size=2>4</FONT>&nbsp;&nbsp;et cogito iam non reverti in civitatem sed hic consistere, et neque manducabo neque bibam, sed sine intermissione lugere et ieiunare usque dum moriar. <BR><FONT size=2>5</FONT>&nbsp;&nbsp;et dereliqui adhuc sermones in quibus eram et respondi cum iracundia ad eam et dixi: <BR><FONT size=2>6</FONT>&nbsp;&nbsp;stulta super omnes mulieres, non vides luctum nostrum et quae nobis contigerunt. <BR><FONT size=2>7</FONT>&nbsp;&nbsp;quoniam Sion mater nostra omnium in tristitia contristatur et humilitate humiliata est. lugete validissime <BR><FONT size=2>8</FONT>&nbsp;&nbsp;et nunc quoniam omnes lugemus, et tristes este quoniam omnes contristati sumus. tu autem contristaris in uno filio. <BR><FONT size=2>9</FONT>&nbsp;&nbsp;interroga enim terram et dicet tibi, quoniam haec est quae debeat lugere tantorum superstes germinantium. <BR><FONT size=2>10</FONT>&nbsp;&nbsp;et ex ipsa initio omnes nati et alii venient, et ecce paene omnes in perditionem ambulant et in exterminium fit multitudo eorum. <BR><FONT size=2>11</FONT>&nbsp;&nbsp;et quis ergo debet lugere magis nisi haec quae tam magnam multitudinem perdidit, quam tu quae pro uno doles? si autem dices mihi <BR><FONT size=2>12</FONT>&nbsp;&nbsp;quoniam non est similis planctus meus terrae, quoniam fructum ventris mei perdidi, quem cum maeroribus peperi et cum doloribus genui, <BR><FONT size=2>13</FONT>&nbsp;&nbsp;terra autem secundum viam terrae, abiit quae in ea multitudo praesens quomodo et venit et ego tibi dico: <BR><FONT size=2>14</FONT>&nbsp;&nbsp;sicut tu cum dolore peperisti, sic et terra dedit fructum suum hominem ab initio ei qui fecit eam. <BR><FONT size=2>15</FONT>&nbsp;&nbsp;nunc ergo retine apud temet ipsam dolorem tuum et fortiter fer quae tibi contigerunt casus. <BR><FONT size=2>16</FONT>&nbsp;&nbsp;si enim iustificaveris terminum Dei, et filium tuum recipies in tempore et in mulieribus conlaudaberis. <BR><FONT size=2>17</FONT>&nbsp;&nbsp;ingredere ergo in civitatem ad virum tuum. et dixit ad me: <BR><FONT size=2>18</FONT>&nbsp;&nbsp;non faciam neque ingrediar civitatem, sed hic moriar. <BR><FONT size=2>19</FONT>&nbsp;&nbsp;et adposui adhuc loqui ad eam et dixi: <BR><FONT size=2>20</FONT>&nbsp;&nbsp;noli facere sermonem hunc, sed consenti persuaderi -- quid enim casus Sion -- et consolare propter dolorem Hierusalem. <BR><FONT size=2>21</FONT>&nbsp;&nbsp;vides enim, quoniam sanctificatio nostra deserta effecta est et altare nostrum demolitum est et templum nostrum destructum est, <BR><FONT size=2>22</FONT>&nbsp;&nbsp;et psalterium nostrum humiliatum est et hymnus noster conticuit et exultatio nostra dissoluta est, et lumen candelabri nostri extinctum est et arca testamenti nostri direpta est et sancta nostra contaminata sunt, et nomen quod nominatum est super nos paene profanatum est, et liberi nostri contumeliam passi sunt, et sacerdotes nostri succensi sunt et Levitae nostri in captivitate abierunt, et virgines nostrae coinquinatae sunt et mulieres nostrae vim passae sunt, et iusti nostri rapti sunt et parvuli nostri proditi sunt, et iuvenes nostri servierunt et fortes nostri invalidi facti sunt. <BR><FONT size=2>23</FONT>&nbsp;&nbsp;et quod omnium maius, signaculum Sion, quoniam resignata est de gloria sua nunc et tradita est in manibus eorum qui nos oderunt. <BR><FONT size=2>24</FONT>&nbsp;&nbsp;tu ergo excute tuam multam tristitiam et depone abs te multitudinem dolorum, ut tibi repropitietur Fortis et requiem faciat tibi Altissimus, requietionem laborum. <BR><FONT size=2>25</FONT>&nbsp;&nbsp;et factum est cum loquebar ad eam, et ecce facies eius fulgebat valde subito, et species coruscus fiebat visus eius, ut etiam paverem valde ad eam, et cogitarem quid esset hoc. <BR><FONT size=2>26</FONT>&nbsp;&nbsp;et ecce subito emisit sonum vocis magnum timore plenum, ut commoveretur terra a sono. et vidi, <BR><FONT size=2>27</FONT>&nbsp;&nbsp;et ecce amplius mulier non conparebat mihi, sed civitas aedificabatur et locus demonstrabatur de fundamentis magnis. et timui et clamavi voce magna et dixi: <BR><FONT size=2>28</FONT>&nbsp;&nbsp;ubi est Urihel angelus, qui a principio venit ad me? quoniam ipse me fecit venire in multitudinem excessus mentis huius, et factus est finis meus in corruptionem et oratio mea in inproperium. <BR><FONT size=2>29</FONT>&nbsp;&nbsp;et cum essem loquens ego haec, et ecce venit ad me angelus qui in principio venerat ad me et vidit me, <BR><FONT size=2>30</FONT>&nbsp;&nbsp;et ecce eram positus ut mortuus et intellectus meus alienatus erat, et tenuit dexteram meam et confortavit me et statuit me super pedes meos et dixit mihi: <BR><FONT size=2>31</FONT>&nbsp;&nbsp;quid tibi est et quare conturbaris et quid conturbatum est intellectum tuum et sensus cordis tui? et dixi: <BR><FONT size=2>32</FONT>&nbsp;&nbsp;quoniam derelinquens dereliquisti me. ego quidem feci secundum sermones tuos et exivi in campum, et ecce vidi et video quod non possum enarrare. et dixit ad me: <BR><FONT size=2>33</FONT>&nbsp;&nbsp;sta ut vir, et commonebo te. et dixi: <BR><FONT size=2>34</FONT>&nbsp;&nbsp;loquere, dominus meus, tantum me noli derelinquere, ut non frustra moriar, <BR><FONT size=2>35</FONT>&nbsp;&nbsp;quoniam vidi quae non sciebam, et audio quae non scio. <BR><FONT size=2>36</FONT>&nbsp;&nbsp;aut numquid sensus meus fallitur et anima mea somniat? <BR><FONT size=2>37</FONT>&nbsp;&nbsp;nunc ergo deprecor te, ut demonstres servo tuo de excessu hoc. et respondit ad me et dixit: <BR><FONT size=2>38</FONT>&nbsp;&nbsp;audi me, et doceam te et dicam tibi de quibus times, quoniam Altissimus revelavit tibi mysteria multa. <BR><FONT size=2>39</FONT>&nbsp;&nbsp;vidit rectam viam tuam quoniam sine intermissione contristabaris pro populo tuo et valde lugebas propter Sion. <BR><FONT size=2>40</FONT>&nbsp;&nbsp;hic ergo intellectus visionis: mulier quae tibi apparuit ante paululum, <BR><FONT size=2>41</FONT>&nbsp;&nbsp;quam vidisti lugentem et inchoasti consolare eam, <BR><FONT size=2>42</FONT>&nbsp;&nbsp;nunc autem iam non speciem mulieris vides, sed apparuit tibi civitas aedificari. <BR><FONT size=2>43</FONT>&nbsp;&nbsp;et quoniam enarrabat tibi de casu filii sui, haec absolutio est: <BR><FONT size=2>44</FONT>&nbsp;&nbsp;haec mulier quam vidisti haec est Sion, quam nunc conspicis ut civitatem aedificatam. <BR><FONT size=2>45</FONT>&nbsp;&nbsp;et quoniam dixit tibi, quia sterilis fuit annis triginta, propter quod erant anni saeculo tria milia, quando non erat in ea adhuc oblatio oblata. <BR><FONT size=2>46</FONT>&nbsp;&nbsp;et factum est post annos tres, et aedificavit Salomon civitatem et obtulit oblationes. tunc fuit quando peperit sterilis filium. <BR><FONT size=2>47</FONT>&nbsp;&nbsp;et quod tibi dixit quoniam nutrivi eum cum labore, haec erat habitatio Hierusalem. <BR><FONT size=2>48</FONT>&nbsp;&nbsp;et quoniam dixit tibi quod filius meus veniens in suo thalamo mortuus esset et contigisset ei casus, haec erat quae facta est ruina Hierusalem. <BR><FONT size=2>49</FONT>&nbsp;&nbsp;et ecce vidisti similitudinem eius, quomodo filium luget, et tu inchoasti consolare eam de his quae contigerunt. haec erant tibi aperienda. <BR><FONT size=2>50</FONT>&nbsp;&nbsp;et nunc videns Altissimus, quoniam ex animo contristatus es et quoniam ex toto corde pateris pro ea, ostendit tibi claritatem gloriae eius et pulchritudinem decoris eius. <BR><FONT size=2>51</FONT>&nbsp;&nbsp;propterea enim dixi tibi, ut maneres in campo, ubi domus non est aedificata. <BR><FONT size=2>52</FONT>&nbsp;&nbsp;sciebam enim ego, quoniam Altissimus incipiebat tibi ostendere haec. <BR><FONT size=2>53</FONT>&nbsp;&nbsp;propterea dixi tibi, ut venires in agrum, ubi non est fundamentum aedificii. <BR><FONT size=2>54</FONT>&nbsp;&nbsp;nec enim poterat opus aedificii hominis sustinere in loco, ubi incipiebat Altissimi civitas ostendi. <BR><FONT size=2>55</FONT>&nbsp;&nbsp;tu ergo noli timere neque expavescat cor tuum, sed ingredere et vide splendorem vel magnitudinem aedificii, quantum capax est tibi visu oculorum videre. <BR><FONT size=2>56</FONT>&nbsp;&nbsp;et post haec audies, quantum capit auditus aurium tuarum audire. <BR><FONT size=2>57</FONT>&nbsp;&nbsp;tu enim beatus es prae multis et vocatus es apud Altissimum sicut et pauci. <BR><FONT size=2>58</FONT>&nbsp;&nbsp;nocte autem quae in crastinum futura est manebis hic, <BR><FONT size=2>59</FONT>&nbsp;&nbsp;et ostendet tibi Altissimus eas visiones somniorum, quae faciet Altissimus his qui inhabitant super terram a novissimis diebus. <BR><FONT size=2>60</FONT>&nbsp;&nbsp;et dormivi illam noctem et aliam sicut dixerat mihi. 
<P><HR>
<P><A NAME="11"></A><B>CAPUT 11</B><P><FONT size=2>1</FONT>&nbsp;&nbsp;et factum est secunda nocte, et vidi somnium, et ecce ascendebat de mari aquila, cui erant duodecim alae pinnarum et capita tria. <BR><FONT size=2>2</FONT>&nbsp;&nbsp;et vidi, et ecce expandebat alas suas in omnem terram, et omnes venti caeli insuflabant ad eam et nubes ad eam colligebantur. <BR><FONT size=2>3</FONT>&nbsp;&nbsp;et vidi, et de pinnis eius nascebantur contrariae pinnae, et ipsae fiebant in pinnaculis minutis et modicis. <BR><FONT size=2>4</FONT>&nbsp;&nbsp;nam capita eius erant quiescentia, et de medium caput erat maius aliorum capitum, sed et ipsa quiescebat cum eis. <BR><FONT size=2>5</FONT>&nbsp;&nbsp;et vidi, et ecce aquila volavit in pinnis suis et regnavit super terram et super eos qui inhabitant in ea. <BR><FONT size=2>6</FONT>&nbsp;&nbsp;et vidi, quomodo subiecta erant ei omnia quae sub caelo, et nemo illi contradicebat, neque unus de creatura quae est super terram. <BR><FONT size=2>7</FONT>&nbsp;&nbsp;et vidi, et ecce surrexit aquila super ungues suos et emisit vocem pinnis suis dicens: <BR><FONT size=2>8</FONT>&nbsp;&nbsp;nolite omnes simul vigilare, dormite unusquisque in loco suo et per tempus vigilate, <BR><FONT size=2>9</FONT>&nbsp;&nbsp;capita autem in novissimo serventur. <BR><FONT size=2>10</FONT>&nbsp;&nbsp;et vidi, et ecce vox non exiebat de capitibus eius, sed de medietate corporis eius. <BR><FONT size=2>11</FONT>&nbsp;&nbsp;et numeravi contrarias pinnas eius, et ecce ipsae erant octo. <BR><FONT size=2>12</FONT>&nbsp;&nbsp;et vidi, et ecce a dextera parte surrexit una pinna et regnavit super omnem terram. <BR><FONT size=2>13</FONT>&nbsp;&nbsp;et factum est cum regnaret, et venit ei finis et non apparuit, ita ut non appareret locus eius. et sequens exsurrexit et regnabat et ipsa multum tenuit tempus. <BR><FONT size=2>14</FONT>&nbsp;&nbsp;et factum est cum regnaret, et veniebat finis eius, ut non appareret sicut prior. <BR><FONT size=2>15</FONT>&nbsp;&nbsp;et ecce vox emissa est illi dicens: <BR><FONT size=2>16</FONT>&nbsp;&nbsp;audi, tu quae toto tempore tenuisti terram, hoc adnuntii, antequam incipias non parere: <BR><FONT size=2>17</FONT>&nbsp;&nbsp;nemo post te tenebit tempus tuum, sed nec dimidium eius. <BR><FONT size=2>18</FONT>&nbsp;&nbsp;et levavit se tertia et tenuit principatum sicut priores, et non apparuit et ipsa. <BR><FONT size=2>19</FONT>&nbsp;&nbsp;et sic contingebat omnibus alis singillatim principatum gerere et iterum nusquam conparere. <BR><FONT size=2>20</FONT>&nbsp;&nbsp;et vidi, et ecce in tempore sequentes pinnae erigebantur et ipsae a dextera parte. ut tenerent et ipsae principatum; et ex his erant quae tenebant, sed tamen statim non conparescebant. <BR><FONT size=2>21</FONT>&nbsp;&nbsp;nam et aliquae ex eis erigebantur, sed non tenebant principatum. <BR><FONT size=2>22</FONT>&nbsp;&nbsp;et vidi post haec, et ecce non conparuerunt duodecim pinnae et duo pinnacula. <BR><FONT size=2>23</FONT>&nbsp;&nbsp;et nihil superavit in corpore aquilae nisi tria capita quiescentia et sex pinnacula. <BR><FONT size=2>24</FONT>&nbsp;&nbsp;et vidi, et ecce de sex pinnaculis divisa sunt duo et manserunt sub capite quod est ad dexteram partem; nam quattuor manserunt in loco suo. <BR><FONT size=2>25</FONT>&nbsp;&nbsp;et vidi, et ecce hae subalares cogitabant se erigere et tenere principatus. <BR><FONT size=2>26</FONT>&nbsp;&nbsp;et vid,i et ecce una erecta est, sed statim non conparuit. <BR><FONT size=2>27</FONT>&nbsp;&nbsp;et secunda, et haec velocius quam prior non conparuit. <BR><FONT size=2>28</FONT>&nbsp;&nbsp;et vidi, et ecce duae quae superaverunt apud semet ipsas cogitabant et ipsae regnare. <BR><FONT size=2>29</FONT>&nbsp;&nbsp;et in eo cum cogitarent, et ecce unum de quiescentium capitum, quod erat medium, evigilabat, hoc enim erat duorum capitum maior. <BR><FONT size=2>30</FONT>&nbsp;&nbsp;et vidi, quomodo conplexa est duo capita secum, <BR><FONT size=2>31</FONT>&nbsp;&nbsp;et ecce conversum est caput cum his qui cum ea erant et comedit duas subalares quae cogitabant regnare. <BR><FONT size=2>32</FONT>&nbsp;&nbsp;hoc autem caput percontinuit omnem terram et dominavit qui inhabitant in ea cum labore multo, et potentatum tenuit orbem terrarum super omnes alas quae fuerunt. <BR><FONT size=2>33</FONT>&nbsp;&nbsp;et vidi post haec, et ecce medium caput subito non conparuit, et hoc sicut alae. <BR><FONT size=2>34</FONT>&nbsp;&nbsp;superaverunt autem duo capita, quae et ipsa similiter regnaverunt super terram et super eos qui habitant in ea. <BR><FONT size=2>35</FONT>&nbsp;&nbsp;et vidi, et ecce devoravit caput a dextera parte illud quod est a leva. <BR><FONT size=2>36</FONT>&nbsp;&nbsp;et audivi vocem dicentem mihi: conspice contra te et considera quod vides. <BR><FONT size=2>37</FONT>&nbsp;&nbsp;et vidi, et ecce sicut leo suscitatus de silva mugiens, et audivi quomodo emisit vocem hominis ad aquilam et dixit dicens: <BR><FONT size=2>38</FONT>&nbsp;&nbsp;audi tu, et loquar ad te, et dicit Altissimus tibi: <BR><FONT size=2>39</FONT>&nbsp;&nbsp;nonne tu es, quae superasti de quattuor animalibus quae feceram regnare saeculi mei, et ut per eos veniret finis temporum meorum? <BR><FONT size=2>40</FONT>&nbsp;&nbsp;et quartus veniens devicit omnia animalia quae transierunt, et potentatum tenens saeculum cum tremore multo et omnem orbem cum labore pessimo, et inhabitabant tot temporibus orbem terrarum cum dolo. <BR><FONT size=2>41</FONT>&nbsp;&nbsp;et iudicasti terram non cum veritate. <BR><FONT size=2>42</FONT>&nbsp;&nbsp;tribulasti enim mansuetos et laesisti quiescentes, odisti verum dicentes et dilexisti mendaces, et destruxisti habitationes eorum qui fructificabant, et humiliasti muros eorum qui te non nocuerunt. <BR><FONT size=2>43</FONT>&nbsp;&nbsp;et ascendit contumelia ad Altissimum et superbia tua ad Fortem. <BR><FONT size=2>44</FONT>&nbsp;&nbsp;et respexit Altissimus super sua tempora, et ecce finita sunt et saecula eius conpleta sunt. <BR><FONT size=2>45</FONT>&nbsp;&nbsp;propterea non apparens non appareas, tu aquila et alae tuae horribiles et pinnacula tua pessima et capita tua maligna et ungues tui pessimi et omne corpus tuum vanum, <BR><FONT size=2>46</FONT>&nbsp;&nbsp;uti refrigeret omnis terra et relevetur liberata de tua vi et speret iudicium et misericordiam eius qui fecit eam. 
<P><HR>
<P><A NAME="12"></A><B>CAPUT 12</B><P><FONT size=2>1</FONT>&nbsp;&nbsp;et factum est dum loqueretur leo verba haec ad aquilam, et vidi, <BR><FONT size=2>2</FONT>&nbsp;&nbsp;et ecce quod superaverat caput et non conparuit, et alae duae quae ad eum transierunt et erectae sunt ut regnarent, et erat regnum eorum exile et tumultu plenum. <BR><FONT size=2>3</FONT>&nbsp;&nbsp;et vidi et ecce ipsa non apparescebant, et omne corpus aquilae incendebatur, et expavescebat terra valde. et ego a multo excessu mentis et a magno timore vigilavi, et dixi spiritui meo: <BR><FONT size=2>4</FONT>&nbsp;&nbsp;ecce tu mihi praestitisti haec, in eo quod scrutas vias Altissimi. <BR><FONT size=2>5</FONT>&nbsp;&nbsp;ecce adhuc fatigatus sum animo et spiritu meo invalidus sum valde, et nec modica est in me virtus a multo timore quem expavi nocte hac. <BR><FONT size=2>6</FONT>&nbsp;&nbsp;nunc ergo orabo Altissimum, ut me confortet usque in finem. <BR><FONT size=2>7</FONT>&nbsp;&nbsp;et dixi: Dominator Domine, si inveni gratiam ante oculos tuos, et si iustificatus sum apud te prae multis, et si certum ascendit deprecatio mea ante faciem tuam, <BR><FONT size=2>8</FONT>&nbsp;&nbsp;conforta me et ostende servo tuo mihi interpretationem et distinctionem visus horribilis huius, ut plenissime consoles animam meam. <BR><FONT size=2>9</FONT>&nbsp;&nbsp;dignum enim me habuisti ostendere mihi temporum finem et temporum novissima. et dixit ad me: <BR><FONT size=2>10</FONT>&nbsp;&nbsp;haec est interpretatio visionis huius quam vidisti: <BR><FONT size=2>11</FONT>&nbsp;&nbsp;aquilam quam vidisti ascendentem de mari, hoc est regnum quartum, quod visum est in visu Danihelo fratri tuo, <BR><FONT size=2>12</FONT>&nbsp;&nbsp;sed non est illi interpretatum, quomodo ego nunc tibi interpretor vel interpretavi. <BR><FONT size=2>13</FONT>&nbsp;&nbsp;ecce dies veniunt, et exsurget regnum super terram et erit timoratior omnium regnorum quae fuerunt ante eam. <BR><FONT size=2>14</FONT>&nbsp;&nbsp;regnabunt autem in ea duodecim reges, unus post unum. <BR><FONT size=2>15</FONT>&nbsp;&nbsp;nam secundus qui incipiet regnare, ipse tenebit amplius tempus prae duodecim. <BR><FONT size=2>16</FONT>&nbsp;&nbsp;haec est interpretatio duodecim alarum quas vidisti. <BR><FONT size=2>17</FONT>&nbsp;&nbsp;et quoniam audisti vocem quae locuta est non de capitibus eius exientem, sed de medio corpore eius. <BR><FONT size=2>18</FONT>&nbsp;&nbsp;haec est interpretatio, quoniam post tempus regni illius nascentur contentiones non modicae, et periclitabitur ut cadat, et non cadet tunc, sed iterum constituetur in suum initium. <BR><FONT size=2>19</FONT>&nbsp;&nbsp;et quoniam vidisti subalares octo coherentes alis eius, <BR><FONT size=2>20</FONT>&nbsp;&nbsp;haec est interpretatio: exsurgent enim in ipso octo reges, quorum erunt tempora levia et anni citati, et duo quidem ex ipsis perient <BR><FONT size=2>21</FONT>&nbsp;&nbsp;adpropinquante tempore medio, quattuor autem servabuntur in tempore, cum incipiet adpropinquare tempus eius ut finiatur, duo vero in finem servabuntur. <BR><FONT size=2>22</FONT>&nbsp;&nbsp;et quoniam vidisti tria capita quiescentia, <BR><FONT size=2>23</FONT>&nbsp;&nbsp;haec est interpretatio: in novissimis eius suscitabit Altissimus tria regna et renovabit in ea multa, et dominabunt terram <BR><FONT size=2>24</FONT>&nbsp;&nbsp;et qui inhabitant in ea cum labore multo super omnes qui fuerunt ante hos. propter hoc ipsi vocati sunt capita aquilae. <BR><FONT size=2>25</FONT>&nbsp;&nbsp;isti enim erunt qui recapitulabunt impietates eius et qui perficient novissima eius. <BR><FONT size=2>26</FONT>&nbsp;&nbsp;et quoniam vidisti caput maius non apparescentem, quoniam unus ex eis super lectum suum morietur, et tamen cum tormentis. <BR><FONT size=2>27</FONT>&nbsp;&nbsp;nam duo qui perseveraverunt, gladius eos comedet. <BR><FONT size=2>28</FONT>&nbsp;&nbsp;unius enim gladius comedet qui cum eo, sed tamen et hic gladio in novissimis cadet. <BR><FONT size=2>29</FONT>&nbsp;&nbsp;et quoniam vidisti duas subalares treicientes super caput quod est a dextera parte, <BR><FONT size=2>30</FONT>&nbsp;&nbsp;haec est interpretatio: hii sunt quos conservavit Altissimus in finem suam, hoc erat regnum exile et turbationis plenum, <BR><FONT size=2>31</FONT>&nbsp;&nbsp;sicut vidisti. et leonem quem vidisti de silva evigilantem mugientem et loquentem ad aquilam et arguentem eam iniustitias ipsius per omnes sermones eius, sicut audisti. <BR><FONT size=2>32</FONT>&nbsp;&nbsp;hic est unctus, quem reservavit Altissimus in finem ad eos et impietates ipsorum. arguet illos de iniustitiis ipsorum et infulciet coram ipsis spretiones eorum. <BR><FONT size=2>33</FONT>&nbsp;&nbsp;statuet enim eos primum in iudicium vivos, et erit cum arguerit eos, tunc corrumpet eos. <BR><FONT size=2>34</FONT>&nbsp;&nbsp;nam residuum populum meum liberabit cum misericordia, qui salvati sunt super fines meos, et iucundabit eos, quoadusque veniat finis, dies iudicii, de quo locutus sum tibi ab initio. <BR><FONT size=2>35</FONT>&nbsp;&nbsp;hoc somnium quod vidisti, et haec interpretatio eius. <BR><FONT size=2>36</FONT>&nbsp;&nbsp;tu ergo solus dignus fuisti scire Altissimi secretum hoc. <BR><FONT size=2>37</FONT>&nbsp;&nbsp;scribe ergo omnia ista in libro quae vidisti, et pones ea in loco abscondito. <BR><FONT size=2>38</FONT>&nbsp;&nbsp;et docebis ea sapientes de populo tuo, quorum scis corda posse capere et servare secreta haec. <BR><FONT size=2>39</FONT>&nbsp;&nbsp;tu autem adhuc sustine hic alios dies septem, ut tibi ostendatur quicquid visum fuerit Altissimo ostendere tibi. <BR><FONT size=2>40</FONT>&nbsp;&nbsp;et profectus est a me. et factum est cum audisset omnis populus, quoniam pertransierunt septem dies, et ego non fuissem reversus in civitatem, et congregavit se omnis a minimo usque ad maximum et venit ad me, et dixerunt mihi dicentes: <BR><FONT size=2>41</FONT>&nbsp;&nbsp;quid peccavimus tibi et quid iniuste egimus in te, quoniam derelinquens nos sedisti in loco hoc? <BR><FONT size=2>42</FONT>&nbsp;&nbsp;tu enim nobis superasti ex omnibus prophetis, sicut botrus de vindemia et sicut lucerna in loco obscuro, et sicut portus navi salvatae a tempestate. <BR><FONT size=2>43</FONT>&nbsp;&nbsp;aut non sufficiunt nobis mala quae contigerunt? <BR><FONT size=2>44</FONT>&nbsp;&nbsp;si ergo tu nos dereliqueris, quanto erat nobis melius, si essemus succensi et nos incendio Sion. <BR><FONT size=2>45</FONT>&nbsp;&nbsp;nec enim nos meliores sumus eorum, qui ibi mortui sunt. et ploraverunt voce magna. et respondi ad eos et dixi: <BR><FONT size=2>46</FONT>&nbsp;&nbsp;confide, Israhel, et noli tristari, tu domus Iacob. <BR><FONT size=2>47</FONT>&nbsp;&nbsp;est enim memoria vestri coram Altissimo, et Fortis non est oblitus vestri in contentione. <BR><FONT size=2>48</FONT>&nbsp;&nbsp;ego enim non dereliqui vos neque excessi a vobis, sed veni in hunc locum, ut deprecarer pro desolatione Sion, et ut quaererem misericordiam pro humilitate sanctificationis vestrae. <BR><FONT size=2>49</FONT>&nbsp;&nbsp;et nunc ite unusquisque vestrum in domum suam, et ego veniam ad vos post dies istos. <BR><FONT size=2>50</FONT>&nbsp;&nbsp;et profectus est populus, sicut dixi, ei in civitatem. <BR><FONT size=2>51</FONT>&nbsp;&nbsp;ego autem sedi in campo septem diebus, sicut mihi mandavit, et manducabam de floribus solummodo agri, de herbis facta est mihi esca in diebus illis. 
<P><HR>
<P><A NAME="13"></A><B>CAPUT 13</B><P><FONT size=2>1</FONT>&nbsp;&nbsp;et factum est post dies septem, et somniavi somnium nocte. <BR><FONT size=2>2</FONT>&nbsp;&nbsp;et ecce de mari ventus exsurgebat, ut conturbaret omnes fluctus eius. <BR><FONT size=2>3</FONT>&nbsp;&nbsp;et vidi, et ecce convolabat ipse homo cum nubibus caeli. et ubi vultum suum convertebat ut consideraret, tremebant omnia quae sub eo videbantur. <BR><FONT size=2>4</FONT>&nbsp;&nbsp;et ubicumque exiebat vox de ore eius, ardescebant omnes qui audiebant voces eius. sicut liquescit cera quando senserit ignem. <BR><FONT size=2>5</FONT>&nbsp;&nbsp;et vidi post haec, et ecce congregabatur multitudo hominum, quorum non erat numerus, de quattuor ventis caeli, ut debellarent hominem qui ascenderat de mari. <BR><FONT size=2>6</FONT>&nbsp;&nbsp;et vidi, et ecce sibimet ipso sculpsit montem magnum et volavit super eum. <BR><FONT size=2>7</FONT>&nbsp;&nbsp;ego autem quaesivi videre regionem vel locum, unde sculptus esset mons, et non potui. <BR><FONT size=2>8</FONT>&nbsp;&nbsp;et post haec vidi, et ecce omnes, qui congregati sunt ad eum ut expugnarent eum, timebant valde, tamen audebant pugnare. <BR><FONT size=2>9</FONT>&nbsp;&nbsp;et ecce ut vidit impetum multitudinis venientis, non levavit manum suam neque frameam tenebat neque aliquod vas bellicosum, nisi solummodo vidi, <BR><FONT size=2>10</FONT>&nbsp;&nbsp;quomodo emittit de ore suo sicut fluctum ignis, et de labiis eius spiritum flammae, et de lingua eius emittebat scintillas tempestatis. et commixta sunt simul omnia haec, fluctus et multitudo tempestat <BR><FONT size=2>11</FONT>&nbsp;&nbsp;et concidit super multitudinis impetum quod paratum erat pugnare, et succendit omnes, ut subito nihil videretur de innumerabili multitudine nisi solummodo pulvis cineris et fumi odor. et vidi et extiti. <BR><FONT size=2>12</FONT>&nbsp;&nbsp;et post haec vidi ipsum hominem descendentem de monte et advocantem ad se multitudinem aliam pacificam. <BR><FONT size=2>13</FONT>&nbsp;&nbsp;et accedebant ad eum vultus hominum multorum, quorumdam gaudentium, quorumdam tristantium, aliqui vero alligati, aliqui adducentes ex eis qui offerebantur. et ego a multitudine pavoris expergefactus sum et deprecatus sum Altissimum et dixi: <BR><FONT size=2>14</FONT>&nbsp;&nbsp;tu ab initio demonstrasti servo tuo mirabilia haec et dignum me habuisti, ut susciperes deprecationem meam. <BR><FONT size=2>15</FONT>&nbsp;&nbsp;et nunc demonstra mihi adhuc et interpretationem somnii huius. <BR><FONT size=2>16</FONT>&nbsp;&nbsp;sicut enim existimo in sensu meo, vae qui derelicti fuerint in diebus illis, et multo plus vae his qui non sunt derelicti. <BR><FONT size=2>17</FONT>&nbsp;&nbsp;qui enim non sunt derelicti, tristes erunt <BR><FONT size=2>18</FONT>&nbsp;&nbsp;intellegentes quae sunt reposita in novissimis diebus, et non occurrentes eis. sed et qui derelicti sunt <BR><FONT size=2>19</FONT>&nbsp;&nbsp;propter hoc vae, viderunt enim pericula magna et necessitates multas, sicut ostendunt somnia haec. <BR><FONT size=2>20</FONT>&nbsp;&nbsp;attamen facilius est periclitantem venire in haec, quam pertransire sicut nubem a saeculo et non videre quae contigerunt in novissimo. et respondit ad me et dixit: <BR><FONT size=2>21</FONT>&nbsp;&nbsp;et visionis interpretationem dicam tibi, sed et de quibus locutus es adaperiam tibi. <BR><FONT size=2>22</FONT>&nbsp;&nbsp;quoniam dixisti de his qui derelicti sunt, et de his qui non derelicti sunt haec interpretatio: <BR><FONT size=2>23</FONT>&nbsp;&nbsp;qui adferet periculum in illo tempore, ipse custodibit qui in periculo inciderint, qui habent operas et fidem ad Fortissimum. <BR><FONT size=2>24</FONT>&nbsp;&nbsp;scito ergo, quoniam magis beatificati sunt qui derelicti super eos qui mortui sunt. <BR><FONT size=2>25</FONT>&nbsp;&nbsp;interpretatio enim visionis haec: quia vidisti virum ascendentem de corde maris, <BR><FONT size=2>26</FONT>&nbsp;&nbsp;ipse est quem conservat Altissimus multis temporibus, qui per semet ipsum liberabit creaturam suam, et ipse disponet qui derelicti sunt. <BR><FONT size=2>27</FONT>&nbsp;&nbsp;et quoniam vidisti de ore eius exire ut spiritum et ignem et tempestatem, <BR><FONT size=2>28</FONT>&nbsp;&nbsp;et quoniam non tenebat frameam neque vas bellicosum, corrumpit enim impetum eius multitudinis quae venerat ad expugnare eum, haec interpretatio: <BR><FONT size=2>29</FONT>&nbsp;&nbsp;ecce dies veniunt, quando incipiet Altissimus liberare eos qui super terram sunt. <BR><FONT size=2>30</FONT>&nbsp;&nbsp;et veniet excessus mentis super eos qui inhabitant terram. <BR><FONT size=2>31</FONT>&nbsp;&nbsp;et in alisalio cogitabunt bellare, civitates civitatem et locus locum et gens ad gentem et regnum adversus regnum. <BR><FONT size=2>32</FONT>&nbsp;&nbsp;et erit cum fient haec et contingent signa quae ante ostendi tibi, et tunc revelabitur Filius meus quem vidisti virum ascendentem. <BR><FONT size=2>33</FONT>&nbsp;&nbsp;et erit quando audierint omnes gentes vocem eius, et derelinquet unusquisque regionem suam et bellum quod habent in alterutro, <BR><FONT size=2>34</FONT>&nbsp;&nbsp;et colligetur in unum multitudo innumerabilis, sicut vidisti volentes venire et expugnare eum. <BR><FONT size=2>35</FONT>&nbsp;&nbsp;ipse autem stabit super cacumen montis Sion. <BR><FONT size=2>36</FONT>&nbsp;&nbsp;Sion autem veniet et ostendetur omnibus parata et aedificata, sicut vidisti montem sculpi sine manibus. <BR><FONT size=2>37</FONT>&nbsp;&nbsp;ipse autem Filius meus arguet quae advenerunt gentes impietates eorum, has quae tempestati adpropiaverunt, et inproperabit coram eis mala cogitamenta eorum et cruciamenta quibus incipient cruciari, <BR><FONT size=2>38</FONT>&nbsp;&nbsp;quae adsimilatae sunt flammae, et perdet eos sine labore et legem quae igni adsimilata est. <BR><FONT size=2>39</FONT>&nbsp;&nbsp;et quoniam vidisti eum colligentem ad se aliam multitudinem pacificam, <BR><FONT size=2>40</FONT>&nbsp;&nbsp;haec sunt novem tribus, quae captivae factae sunt de terra sua in diebus Iosiae regis, quem captivum duxit Salmanassar rex Assyriorum, et transtulit eos trans Flumen, et translati sunt in terram aliam. <BR><FONT size=2>41</FONT>&nbsp;&nbsp;ipsi autem sibi dederunt consilium hoc, ut derelinquerent multitudinem gentium, et proficiscerentur in ulteriorem regionem, ubi numquam quisquam inhabitavit ibi genus humanum. <BR><FONT size=2>42</FONT>&nbsp;&nbsp;ut vel ibi observarent legitima sua, quae non fuerant servantes in regione sua. <BR><FONT size=2>43</FONT>&nbsp;&nbsp;per introitus autem angustos fluminis Eufraten introierunt. <BR><FONT size=2>44</FONT>&nbsp;&nbsp;fecit enim eis tunc Altissimus signa, et statuit venas Fluminis usquequo transirent. <BR><FONT size=2>45</FONT>&nbsp;&nbsp;per eam enim regionem erat via multa itineris anni unius et dimidii, nam regio illa vocatur Arzar et, <BR><FONT size=2>46</FONT>&nbsp;&nbsp;tunc inhabitaverunt ibi usque in novissimo tempore. et nunc iterum coeperunt venire, <BR><FONT size=2>47</FONT>&nbsp;&nbsp;iterum Altissimus statuit venas Fluminis, ut possint transire, propter hoc vidisti multitudinem collectam cum pace, <BR><FONT size=2>48</FONT>&nbsp;&nbsp;sed et qui derelicti sunt de populo tuo, qui invenientur intra terminum meum <BR><FONT size=2>49</FONT>&nbsp;&nbsp;sanctum. erit ergo quando incipiet perdere multitudinem earum quae collectae sunt gentes, proteget qui superaverit populum. <BR><FONT size=2>50</FONT>&nbsp;&nbsp;et tunc ostendet eis multa plurima portenta. <BR><FONT size=2>51</FONT>&nbsp;&nbsp;et dixi ego: Dominator Domine, hoc mihi ostende, propter quod vidi virum ascendentem de corde maris. et dixit mihi: <BR><FONT size=2>52</FONT>&nbsp;&nbsp;sicut non potest hoc vel scrutinare vel scire quis, quid sit in profundo maris, sic non poterit quisquam super terram videre Filium meum vel eos qui cum eo sunt nisi in tempore diei. <BR><FONT size=2>53</FONT>&nbsp;&nbsp;haec est interpretatio somnii quem vidisti, et propter quod inluminatus es haec solus. <BR><FONT size=2>54</FONT>&nbsp;&nbsp;dereliquisti enim tua et circa mea vacasti et legem meam exquisisti. <BR><FONT size=2>55</FONT>&nbsp;&nbsp;vitam enim tuam disposuisti in sapientiam, et sensum tuum vocasti matrem. <BR><FONT size=2>56</FONT>&nbsp;&nbsp;et propter hoc ostendi tibi haec, merces apud Altissimum. erit enim post alios tres dies, ad te alia loquar et exponam tibi gravia et mirabilia. <BR><FONT size=2>57</FONT>&nbsp;&nbsp;et profectus sum et transii in campum, multum glorificans et laudans Altissimum de mirabilibus, quae per tempus faciebat, <BR><FONT size=2>58</FONT>&nbsp;&nbsp;et quoniam gubernat tempora et quae sunt in temporibus inlata. et sedi ibi tribus diebus. 
<P><HR>
<P><A NAME="14"></A><B>CAPUT 14</B><P><FONT size=2>1</FONT>&nbsp;&nbsp;et factum est tertio die, et ego sedebam sub quercu, <BR><FONT size=2>2</FONT>&nbsp;&nbsp;et ecce vox exivit contra me de rubo et dixit: Ezra, Ezra. et dixi: ecce ego, Domine. et surrexi super pedes meos. et dixit ad me: <BR><FONT size=2>3</FONT>&nbsp;&nbsp;revelans revelatus sum super rubum et locutus sum Moysi, quando populus meus serviebat in Aegypto. <BR><FONT size=2>4</FONT>&nbsp;&nbsp;et misi eum et eduxi populum meum de Aegypto, et adduxi eum super montem Sina et detinebam eum apud me diebus multis. <BR><FONT size=2>5</FONT>&nbsp;&nbsp;et enarravi ei mirabilia multa, et ostendi ei temporum secreta et temporum finem. et praecepi ei dicens: <BR><FONT size=2>6</FONT>&nbsp;&nbsp;haec in palam facies verba et haec abscondes. <BR><FONT size=2>7</FONT>&nbsp;&nbsp;et nunc tibi dico: <BR><FONT size=2>8</FONT>&nbsp;&nbsp;signa quae demonstravi et somnia quae vidisti et interpretationes quas tu audisti in corde tuo repone ea. <BR><FONT size=2>9</FONT>&nbsp;&nbsp;tu enim recipieris ab hominibus, et converteris residuum cum Filio meo et cum similibus tuis, usquequo finiantur tempora. <BR><FONT size=2>10</FONT>&nbsp;&nbsp;quoniam saeculum perdidit iuventutem suam et tempora adpropinquant senescere. <BR><FONT size=2>11</FONT>&nbsp;&nbsp;duodecim enim partibus divisum est saeculum, et transierunt eius decem iam et dimidium decimae partis, <BR><FONT size=2>12</FONT>&nbsp;&nbsp;superant autem eius duae prae medium decimae partis <BR><FONT size=2>13</FONT>&nbsp;&nbsp;nunc ergo dispone domum tuam, et corripe populum tuum, et consolare humiles eorum, et renuntia iam corruptae vitae, <BR><FONT size=2>14</FONT>&nbsp;&nbsp;et dimitte abs te mortales cogitationes, et proice abs te pondera humana, et exue te iam infirmam naturam, et repone in unam partem molestissima tibi cogitamenta, et festina transmigrare a temporibus his. <BR><FONT size=2>15</FONT>&nbsp;&nbsp;quae enim vidisti nunc contigisse mala, iterum horum deteriora facientur, <BR><FONT size=2>16</FONT>&nbsp;&nbsp;quantum enim invalidum fieri saeculum a senectute, tantum multiplicabunt super inhabitantes mala, <BR><FONT size=2>17</FONT>&nbsp;&nbsp;prolongavit enim magis veritas et adpropinquavit mendacium, iam enim festinat aquila venire, quam vidisti in visionem. <BR><FONT size=2>18</FONT>&nbsp;&nbsp;et respondi: dixi coram te, Domine. <BR><FONT size=2>19</FONT>&nbsp;&nbsp;ecce enim ego abibo sicut praecepisti mihi, et corripiam praesentem populum. qui autem iterum nati fuerint, quis commonebit? <BR><FONT size=2>20</FONT>&nbsp;&nbsp;positum est ergo saeculum in tenebris, et qui inhabitant in eo sine lumine, <BR><FONT size=2>21</FONT>&nbsp;&nbsp;quoniam lex tua incensa est, propter quod nemo scit quae a te facta sunt vel quae incipient operae. <BR><FONT size=2>22</FONT>&nbsp;&nbsp;si enim inveni gratiam coram te, inmitte in me spiritum sanctum, et scribam omne quod factum est in saeculo ab initio, quae erant in lege tua scripta, ut possint homines invenire semitam, et qui voluerint vivere in novissimis vivant. <BR><FONT size=2>23</FONT>&nbsp;&nbsp;et respondit ad me et dixit: vadens congrega populum et dices ad eos, ut non te quaerant diebus quadraginta. <BR><FONT size=2>24</FONT>&nbsp;&nbsp;tu autem praepara tibi buxos multos et accipe tecum Saream, Dabriam, Selemiam, Ethanum et Asihel, quinque hos qui parati sunt ad scribendum velociter. <BR><FONT size=2>25</FONT>&nbsp;&nbsp;et venies hic, et ego accendam in corde tuo lucernam intellectus, quae non extinguetur quoadusque finiantur quae incipies scribere. <BR><FONT size=2>26</FONT>&nbsp;&nbsp;et cum perfeceris, quaedam palam facies, quaedam sapientibus absconse trades. in crastinum enim hac hora incipies scribere. <BR><FONT size=2>27</FONT>&nbsp;&nbsp;et profectus sum, sicut mihi praecepit, et congregavi omnem populum et dixi: <BR><FONT size=2>28</FONT>&nbsp;&nbsp;audi, Israhel, verba haec: <BR><FONT size=2>29</FONT>&nbsp;&nbsp;peregrinantes peregrinati sunt patres nostri ab initio in Aegypto, et liberati sunt inde. <BR><FONT size=2>30</FONT>&nbsp;&nbsp;et acceperunt legem vitae quem non custodierunt, quem et vos post eos transgressi estis. <BR><FONT size=2>31</FONT>&nbsp;&nbsp;et data est vobis terra in sortem in terra Sion, et vos et patres vestri iniquitatem fecistis et non servastis vias, quas vobis praecepit Altissimus. <BR><FONT size=2>32</FONT>&nbsp;&nbsp;iustus iudex cum sit, abstulit a vobis in tempore quod donaverat. <BR><FONT size=2>33</FONT>&nbsp;&nbsp;et nunc vos hic estis, et fratres vestri introrsus vestrum sunt. <BR><FONT size=2>34</FONT>&nbsp;&nbsp;si ergo imperaveritis sensui vestro et erudieritis cor vestrum, vivi conservati eritis et post mortem misericordiam consequemini. <BR><FONT size=2>35</FONT>&nbsp;&nbsp;iudicium enim post mortem veniet, quando iterum revivescemus, et tunc iustorum nomina parebunt et impiorum facta ostendentur. <BR><FONT size=2>36</FONT>&nbsp;&nbsp;ad me autem nemo accedat nunc, neque requirent me usque diebus quadraginta. <BR><FONT size=2>37</FONT>&nbsp;&nbsp;et accepi quinque viros, sicut mandavit mihi, et profecti sumus in campo et mansimus ibi. <BR><FONT size=2>38</FONT>&nbsp;&nbsp;et factus sum in crastinum, et ecce vox vocavit me dicens: Ezra, aperi os tuum et bibe quod te potiono. <BR><FONT size=2>39</FONT>&nbsp;&nbsp;et aperui os meum, et ecce calix plenus porrigebatur mihi; hoc erat plenum sicut aqua, color autem eius ut ignis similis. <BR><FONT size=2>40</FONT>&nbsp;&nbsp;et accepi et bibi, et in eo cum bibissem cor meum eructabatur intellectum et in pectus meum increscebat sapientia. nam spiritus meus conservabat memoriam, <BR><FONT size=2>41</FONT>&nbsp;&nbsp;et apertum est os meum et non est clausum amplius. <BR><FONT size=2>42</FONT>&nbsp;&nbsp;Altissimus autem dedit intellectum quinque viris, et scripserunt quae dicebantur ex successione notis quas non sciebant, et sederunt quadraginta diebus. ipsi autem per diem scribebant, <BR><FONT size=2>43</FONT>&nbsp;&nbsp;nocte autem manducabant panem; ego autem per diem loquebar et nocte non tacebam. <BR><FONT size=2>44</FONT>&nbsp;&nbsp;scripti sunt autem in quadraginta diebus libri nongenti quattuor. <BR><FONT size=2>45</FONT>&nbsp;&nbsp;et factum est cum conpleti essent quadraginta dies, et locutus est Altissimus dicens: priora quae scripsisti in palam pone, et legant digni et indigni. <BR><FONT size=2>46</FONT>&nbsp;&nbsp;novissimos autem septuaginta conservabis, ut tradas eos sapientibus de populo tuo. <BR><FONT size=2>47</FONT>&nbsp;&nbsp;in his enim est vena intellectus et sapientiae fons et scientiae flumen. et feci sic. 
<P><HR>
<P><A NAME="15"></A><B>CAPUT 15</B><P><FONT size=2>1</FONT>&nbsp;&nbsp;ecce loquere in aures plebi meae sermones prophetiae quos inmisero in os tuum, dicit Dominus, <BR><FONT size=2>2</FONT>&nbsp;&nbsp;et fac in carta scribi eos, quoniam fideles et veri sunt. <BR><FONT size=2>3</FONT>&nbsp;&nbsp;ne timeas a cogitationibus adversum te, nec conturbent te incredulitates dicentium, <BR><FONT size=2>4</FONT>&nbsp;&nbsp;quoniam omnis incredulus in incredulitate sua morietur. <BR><FONT size=2>5</FONT>&nbsp;&nbsp;ecce ego induco, dicit Dominus, super orbem terrarum mala, gladium et famem et mortem et interitum, <BR><FONT size=2>6</FONT>&nbsp;&nbsp;propter quod superposuit iniquitas omnem terram et adimpletae sunt operationes eorum. <BR><FONT size=2>7</FONT>&nbsp;&nbsp;propterea dicit Dominus: <BR><FONT size=2>8</FONT>&nbsp;&nbsp;iam non silebo impietates eorum quae inreligiose agunt, nec sustinebo in his quae inique exercent. ecce sanguis innoxius et iustus clamat ad me, et animae iustorum clamant perseveranter. <BR><FONT size=2>9</FONT>&nbsp;&nbsp;vindicans vindicabo illos, dicit Dominus, et accipiam omnem sanguinem innocuum ex illis ad me. <BR><FONT size=2>10</FONT>&nbsp;&nbsp;ecce populus meus quasi grex ad occisionem ducitur. iam non patiar illum habitare in terra Aegypti, <BR><FONT size=2>11</FONT>&nbsp;&nbsp;sed educam eum in manu potenti et brachio excelso, et percutiam Aegyptum plaga sicut prius, et corrumpam terram omnem eius. <BR><FONT size=2>12</FONT>&nbsp;&nbsp;lugeat Aegyptus et fundamenta eius a plaga verberati et mastigati quam inducet Dominus. <BR><FONT size=2>13</FONT>&nbsp;&nbsp;lugeant cultores operantes terram, quoniam deficient semina eorum et vastabuntur ligna eorum ab uredine et grandine et a sidus terribile. <BR><FONT size=2>14</FONT>&nbsp;&nbsp;vae saeculo et qui habitant in eum. <BR><FONT size=2>15</FONT>&nbsp;&nbsp;quia adpropinquavit gladius et extritio illorum, et exsurget gens contra gentem ad pugnam, et romphea in manibus eorum. <BR><FONT size=2>16</FONT>&nbsp;&nbsp;erit enim constabilitio hominibus, alisalios supervalescentes non curabunt regem suum et principem megestanorum suorum in potentia sua. <BR><FONT size=2>17</FONT>&nbsp;&nbsp;concupiscet enim homo in civitatem ire et non poterit. <BR><FONT size=2>18</FONT>&nbsp;&nbsp;propter superbiam enim eorum civitates turbabuntur, domus exterentur, homines metuent. <BR><FONT size=2>19</FONT>&nbsp;&nbsp;non miserebitur homo proximo suo ad irritum faciendum in domos eorum in gladium, ad diripiendas substantias eorum propter famem panis et tribulationem multam. <BR><FONT size=2>20</FONT>&nbsp;&nbsp;ecce ego convoco, dicit Deus, omnes reges terrae ad movendum, qui sunt a borea et a noto et ab euro et a libano, ad convertendos in se et reddere quae dederunt illis. <BR><FONT size=2>21</FONT>&nbsp;&nbsp;sicut faciunt usque hodie electis meis, sic faciam et reddam in sinum ipsorum. haec dicit Dominus Deus: <BR><FONT size=2>22</FONT>&nbsp;&nbsp;non parcet dextera mea super peccantes nec cessabit romphea super effundentes sanguinem innocuum super terram. <BR><FONT size=2>23</FONT>&nbsp;&nbsp;et exiit ignis ab ira eius et devoravit fundamenta terrae et peccatores quasi stramen incensum. <BR><FONT size=2>24</FONT>&nbsp;&nbsp;vae eis qui peccant et non observant mandata mea, dicit Dominus, <BR><FONT size=2>25</FONT>&nbsp;&nbsp;non parcam illis, discedite, filii apostatae, nolite contaminare sanctificationem meam. <BR><FONT size=2>26</FONT>&nbsp;&nbsp;novit Deus qui peccant in eum, propterea tradet eos in mortem et in occisionem. <BR><FONT size=2>27</FONT>&nbsp;&nbsp;iam enim venerunt super orbem terrarum mala, et manebitis in illis; non enim liberabit vos Deus, propter quod peccastis in eum. <BR><FONT size=2>28</FONT>&nbsp;&nbsp;ecce visio horribilis, et facies illius ab oriente. <BR><FONT size=2>29</FONT>&nbsp;&nbsp;et exient nationes draconum Arabum in curris multis, et sibilatus eorum a die itineris fertur super terram, ut etiam timeant et trepidentur omnes qui illos audient. <BR><FONT size=2>30</FONT>&nbsp;&nbsp;Carmonii insanientes in ira exient de silva et advenient in virtute magna et constabunt in pugnam cum illis et vastabunt portionem terrae Assyriorum in dentibus suis. <BR><FONT size=2>31</FONT>&nbsp;&nbsp;et post haec supervalescet draco nativitatis memoria suae, et si converterint se conspirantes in virtute magna ad persequendos eos, <BR><FONT size=2>32</FONT>&nbsp;&nbsp;et isti turbabuntur et silebunt in virtute illorum et convertent pedes suos in fugam, <BR><FONT size=2>33</FONT>&nbsp;&nbsp;et a territorio Assyriorum subsessor subsedebit eos et consumet unum ex illis, et erit timor et tremor in exercitum illorum et inconstabilitio in regno illorum. <BR><FONT size=2>34</FONT>&nbsp;&nbsp;ecce nubs ab oriente et a septentrione usque ad meridianum, et facies illorum horrida valde, plena irae et procellae. <BR><FONT size=2>35</FONT>&nbsp;&nbsp;et conlident se invicem et effundent sidus copiosum super terram et sidus illorum, et erit sanguis a gladio usque ad ventrem equi <BR><FONT size=2>36</FONT>&nbsp;&nbsp;et femur hominis et suffraginem cameli. et erit timor et tremor multus super terram, <BR><FONT size=2>37</FONT>&nbsp;&nbsp;et horrebunt qui videbunt iram illam, et tremor adprehendet illos. et post haec movebuntur nimbi copiosi <BR><FONT size=2>38</FONT>&nbsp;&nbsp;a meridiano et septentrione, et portio alia ab occidente. <BR><FONT size=2>39</FONT>&nbsp;&nbsp;et superinvalescent venti ab oriente et recludent eum et nubem quam suscitavit in ira, et sidus ad faciendam exteritionem ab orientalem notum et occidentem violabitur. <BR><FONT size=2>40</FONT>&nbsp;&nbsp;et exaltabuntur nubes magnae et validae plenae irae et sidus, ut exterant omnem terram et inhabitantes eam, et fundent super omnem altum et eminentem sidus terribile. <BR><FONT size=2>41</FONT>&nbsp;&nbsp;ignem et grandinem et rompheas volantes et aquas multas, ut etiam impleantur omnes campi et omnes rivi a plenitudine aquarum illarum. <BR><FONT size=2>42</FONT>&nbsp;&nbsp;et demolient civitates et muros et montes et colles et ligna silvarum et faena pratorum et frumenta eorum. <BR><FONT size=2>43</FONT>&nbsp;&nbsp;et transibunt constanter usque Babylonem et exterent eam. <BR><FONT size=2>44</FONT>&nbsp;&nbsp;convenient ad ipsam et circuibunt eam et effundent sidus et omnem iram super eam, et subibit pulvis et fumus usque ad caelum, et omnes in circuitu lugebunt eam, <BR><FONT size=2>45</FONT>&nbsp;&nbsp;et qui subremanserint servientes his qui eam exteruerunt. <BR><FONT size=2>46</FONT>&nbsp;&nbsp;et tu Asia consors in specie Babylonis et gloria personae eius, <BR><FONT size=2>47</FONT>&nbsp;&nbsp;vae tibi, misera, propter quod adsimilasti ei, ornasti filias tuas in fornicatione ad placendum et gloriandum in amatoribus tuis, qui te cupierunt semper fornicari. <BR><FONT size=2>48</FONT>&nbsp;&nbsp;odibilem imitata es in omnibus operibus eius et adinventionibus eius. propterea dicit Deus: <BR><FONT size=2>49</FONT>&nbsp;&nbsp;inmittam tibi mala, viduitatem, paupertatem et famem et gladium et pestem ad devastandas domos tuas, ad violationem et mortem. et gloria virtutis tuae <BR><FONT size=2>50</FONT>&nbsp;&nbsp;sicut flos siccabitur, cum exsurget ardor qui emissus est super te. <BR><FONT size=2>51</FONT>&nbsp;&nbsp;et infirmaberis et paupera a plaga et mastigata a vulneribus, ut non possis tuos suscipere potentes et amatores. <BR><FONT size=2>52</FONT>&nbsp;&nbsp;numquid ego sic zelabo te, dicit Dominus, <BR><FONT size=2>53</FONT>&nbsp;&nbsp;nisi occidisses electos meos in omni tempore, exultans percussione manuum et dicens, super mortem eorum cum inebriata es: <BR><FONT size=2>54</FONT>&nbsp;&nbsp;exorna speciem vultus tui? <BR><FONT size=2>55</FONT>&nbsp;&nbsp;merces fornicariae in sinus tuos, propterea redditionem percipies. <BR><FONT size=2>56</FONT>&nbsp;&nbsp;sicut facies electis meis, dicit Dominus, sic faciet tibi Deus et tradet te in malis. <BR><FONT size=2>57</FONT>&nbsp;&nbsp;et nati tui fame interient, et tu romphea cades, et civitates tuae conterentur, et omnes tui in campo gladio cadent. <BR><FONT size=2>58</FONT>&nbsp;&nbsp;et qui sunt in montibus fame peribunt, et manducabunt carnes suas et sanguinem bibent a fame panis et siti aquae. <BR><FONT size=2>59</FONT>&nbsp;&nbsp;propter priora misera es et iterum excipies mala. <BR><FONT size=2>60</FONT>&nbsp;&nbsp;et in transitum adlident civitatem oditam et exterent eam, portionem aliquam gloriae tuae et territorii tui, dum revertuntur a Babylonia. <BR><FONT size=2>61</FONT>&nbsp;&nbsp;extrita illis eris in stramine, et ipsi tibi erunt ignis. <BR><FONT size=2>62</FONT>&nbsp;&nbsp;omnes hii comedunt te et civitates tuas et territoria tua et montes, et omnem silvam tuam et ligna pomifera igne consument. <BR><FONT size=2>63</FONT>&nbsp;&nbsp;et natos tuos captivabunt et honestatem tuam spoliabunt et gloriam faciei tuae exterminabunt. 
<P><HR>
<P><A NAME="16"></A><B>CAPUT 16</B><P><FONT size=2>1</FONT>&nbsp;&nbsp;vae tibi, Babylon et Asia, vae tibi, Aegypte et Syria. <BR><FONT size=2>2</FONT>&nbsp;&nbsp;praecingite vos saccos, plangite filios vestros et dolete de his, quia adpropinquavit contritio vestra. <BR><FONT size=2>3</FONT>&nbsp;&nbsp;inmissus est gladius vobis, et quis est qui avertat eum. <BR><FONT size=2>4</FONT>&nbsp;&nbsp;inmissus est vobis ignis, et quis est qui extinguat eum. <BR><FONT size=2>5</FONT>&nbsp;&nbsp;inmissa sunt vobis mala, et quis est qui recutiet ea? <BR><FONT size=2>6</FONT>&nbsp;&nbsp;numquid recutiet aliquis leonem esurientem in silva aut numquid extinguet ignem, cum stramen incensum fuerit? <BR><FONT size=2>7</FONT>&nbsp;&nbsp;aut numquid recutiet sagittam inmissam a sagittario forte? <BR><FONT size=2>8</FONT>&nbsp;&nbsp;Dominus Deus mittit mala, et quis recutiet ea? <BR><FONT size=2>9</FONT>&nbsp;&nbsp;et exiet ignis ex iracundia eius, et quis est qui extinguat eum? <BR><FONT size=2>10</FONT>&nbsp;&nbsp;coruscabit, et quis non timebit? tonabit, et quis non horrebit? <BR><FONT size=2>11</FONT>&nbsp;&nbsp;Dominus comminatur, quis non conterretur a facie eius? <BR><FONT size=2>12</FONT>&nbsp;&nbsp;tremet terra a fundamento eius, mare fluctuatur de profundo, et fluctus eius turbabuntur et pisces eius a facie Domini et a gloria virtutis eius, <BR><FONT size=2>13</FONT>&nbsp;&nbsp;quoniam fortis gloriae qui tendit sagittam, et acumen eius acutum, quae dimissa est ab eo, non deficiet missa super fines terrae. <BR><FONT size=2>14</FONT>&nbsp;&nbsp;ecce mittuntur mala et non revertentur, donec venient super terram. <BR><FONT size=2>15</FONT>&nbsp;&nbsp;et ignis incendetur et non extinguetur, donec excomedat frumenta terrae. <BR><FONT size=2>16</FONT>&nbsp;&nbsp;quomodo non revertitur sagitta missa a sagittario valido, sic non revertentur mala quae fuerint emissa in terram. <BR><FONT size=2>17</FONT>&nbsp;&nbsp;vae mihi, vae mihi, quis me liberabit in diebus illis? <BR><FONT size=2>18</FONT>&nbsp;&nbsp;initium gemitus et copiosi suspirantium, initium famis et multi disperient, initium belli et timebunt potestates, initium malor <BR><FONT size=2>19</FONT>&nbsp;&nbsp;ab eis; quid facient, cum venerint mala? <BR><FONT size=2>20</FONT>&nbsp;&nbsp;ecce famis plaga dimissa est, et tribulatio eius tamquam mastix, castigatio in disciplina. <BR><FONT size=2>21</FONT>&nbsp;&nbsp;et super his omnibus non se avertent ab iniquitatibus suis nec super has plagas memorantur sempiterna. <BR><FONT size=2>22</FONT>&nbsp;&nbsp;ecce erit annonae vilitas in brevi super terram, ut putent sibi esse directam pacem. tunc superflorescent mala super terram, gladius et famis. <BR><FONT size=2>23</FONT>&nbsp;&nbsp;et aporiant vitam super terram, et gladius dispersit quae superaverint a fame. <BR><FONT size=2>24</FONT>&nbsp;&nbsp;et mortui quasi stercora proicientur, et non habent qui consolentur eos. et derelinquetur deserta terra, et civitates eius demolientur. <BR><FONT size=2>25</FONT>&nbsp;&nbsp;non derelinquetur agricola, qui colit terram et qui seminat eam. <BR><FONT size=2>26</FONT>&nbsp;&nbsp;ligna fructiferabunt, et quis vindemiet illa? <BR><FONT size=2>27</FONT>&nbsp;&nbsp;et uva tradet se ad vindemiam, et quis adligabit eam? erit enim et locis desertio multa. <BR><FONT size=2>28</FONT>&nbsp;&nbsp;concupiscet enim homo hominem videre vel certe vocem eius audire. <BR><FONT size=2>29</FONT>&nbsp;&nbsp;relinquentur enim decem de civitate et duo ex agro, qui absconderint se in silva et in fissuras petrarum. <BR><FONT size=2>30</FONT>&nbsp;&nbsp;quemadmodum relinquentur in oliveto tres vel quattuor olivae, <BR><FONT size=2>31</FONT>&nbsp;&nbsp;aut sicut in vinea vindemiata et subremanet racemus patens ab scrutantibus vindemiam diligenter, <BR><FONT size=2>32</FONT>&nbsp;&nbsp;sic remanebunt in diebus illis tres vel quattuor ab scrutantibus domos eorum in romphea. <BR><FONT size=2>33</FONT>&nbsp;&nbsp;et relinquetur deserta terra, et agri eius inveteraverunt, et viae eius et omnes semitae germinabunt spinas, eo quod non transient oves per eam. <BR><FONT size=2>34</FONT>&nbsp;&nbsp;lugebunt virgines non habentes sponsos, lugebunt mulieres non habentes viros, lugebunt filiae earum non habentes adiutorium. <BR><FONT size=2>35</FONT>&nbsp;&nbsp;sponsi earum in bello consumentur, et viri earum in fame exterentur. <BR><FONT size=2>36</FONT>&nbsp;&nbsp;audite vero ista et cognoscite, ea servi Domini. <BR><FONT size=2>37</FONT>&nbsp;&nbsp;ecce verbum Domini, excipite eum, ne discredatis de quibus dicit Dominus: <BR><FONT size=2>38</FONT>&nbsp;&nbsp;ecce adpropinquant mala et non tardantur. <BR><FONT size=2>39</FONT>&nbsp;&nbsp;quemadmodum praegnans in nono mense filium suum in adpropinquante hora partus eius, ante horas duas vel tres gementes dolores circum ventrem eius, et prodiente infante de ventre non tardabit uno puncto, <BR><FONT size=2>40</FONT>&nbsp;&nbsp;sic non morabuntur mala ad prodiendum super terram, et saeculum gemet et dolores circumtenent illum. <BR><FONT size=2>41</FONT>&nbsp;&nbsp;audite verbum, plebs mea, parate vos ad pugnam in malis. sic estote quasi advenae terrae: <BR><FONT size=2>42</FONT>&nbsp;&nbsp;qui vendit, quasi qui fugiet; et qui emit, quasi qui perditurus; <BR><FONT size=2>43</FONT>&nbsp;&nbsp;qui mercatur, quasi qui fructum non capiat; et qui aedificat, quasi non habitaturus; <BR><FONT size=2>44</FONT>&nbsp;&nbsp;qui seminat, quasi non messem facturus; et qui putat, quasi non vindemiaturus; <BR><FONT size=2>45</FONT>&nbsp;&nbsp;qui nubunt, sic quasi filios non facturi; et qui non nubunt, sic quasi vidui. <BR><FONT size=2>46</FONT>&nbsp;&nbsp;propter quod qui laborant sine causa laborant, <BR><FONT size=2>47</FONT>&nbsp;&nbsp;fructus enim illorum alienigenae metent et substantiam illorum rapient et domos evertent et filios eorum captivabunt, quia in captivitate et fame generant natos suos <BR><FONT size=2>48</FONT>&nbsp;&nbsp;et qui negotiantur negotiantur in rapina. quamdiu exornant civitates et domos suas et possessiones et personas suas, <BR><FONT size=2>49</FONT>&nbsp;&nbsp;tanto magis adzelabor eos super peccata dicit Dominus. <BR><FONT size=2>50</FONT>&nbsp;&nbsp;quomodo zelatur fornicaria mulierem idoneam et bonam valde, <BR><FONT size=2>51</FONT>&nbsp;&nbsp;sic zelabitur iustitia iniquitatem cum exornat se, et accusat eam in faciem, cum venerit qui defendat exquirentem omnem peccatum super terram. <BR><FONT size=2>52</FONT>&nbsp;&nbsp;propterea nolite similari eam nec operibus eius, <BR><FONT size=2>53</FONT>&nbsp;&nbsp;quoniam ecce adhuc pusillum, et tolletur iniquitas a terra et iustitia regnabit in nos. <BR><FONT size=2>54</FONT>&nbsp;&nbsp;non dicat peccator non se peccasse quoniam carbones ignis conburet super caput eius qui dicit: non peccavi coram Deo et gloria ipsius. <BR><FONT size=2>55</FONT>&nbsp;&nbsp;ecce Dominus cognoscit omnia opera hominis et adinventiones illorum et cogitatum illorum et corda illorum. <BR><FONT size=2>56</FONT>&nbsp;&nbsp;qui dixit: fiat terra, et facta est, fiat caelum, et factum est, <BR><FONT size=2>57</FONT>&nbsp;&nbsp;et in verbo illius stellae fundatae sunt, et novit numerum stellarum, <BR><FONT size=2>58</FONT>&nbsp;&nbsp;qui scrutat abyssum et thesauros illorum, qui metitus est mare et conceptum eius, <BR><FONT size=2>59</FONT>&nbsp;&nbsp;qui conclusit mare in medio aquarum et suspendit terram super aquam verbo suo, <BR><FONT size=2>60</FONT>&nbsp;&nbsp;qui extendit caelum quasi cameram et super aquas fundavit eum, <BR><FONT size=2>61</FONT>&nbsp;&nbsp;qui posuit in deserto fontes aquarum et super vertices montium lacus ad emittendum flumina ab eminenti ut potaret terra, <BR><FONT size=2>62</FONT>&nbsp;&nbsp;qui finxit hominem et posuit cor in medio corporis et misit ei spiritum et vitam et intellectum <BR><FONT size=2>63</FONT>&nbsp;&nbsp;et spiramentum Dei omnipotentis, qui fecit omnia et scrutinat absconsa in absconsis; certe <BR><FONT size=2>64</FONT>&nbsp;&nbsp;hic novit adinventionem vestram et quae cogitatis in cordibus vestris. vae peccantibus et volentibus occultare peccata sua. <BR><FONT size=2>65</FONT>&nbsp;&nbsp;propter quod Dominus scrutinando scrutinabit omnia opera eorum et traducet vos omnes. <BR><FONT size=2>66</FONT>&nbsp;&nbsp;et vos confusi eritis, cum processerint peccata vestra coram hominibus, et iniquitates erint quae accusatores stabunt in die illo. <BR><FONT size=2>67</FONT>&nbsp;&nbsp;quid facietis aut quomodo abscondetis peccata vestra coram Domino et gloria eius? <BR><FONT size=2>68</FONT>&nbsp;&nbsp;ecce iudex Deus, timete eum, et desinite a peccatis vestris et obliviscimini iniquitates vestras iam agere eas sempiterno, et Deus educabit vos et liberabit de omni tribulatione. <BR><FONT size=2>69</FONT>&nbsp;&nbsp;ecce enim incenditur ardor super vos turbae copiosae, et rapient quosdam ex vobis et cibabunt idolis occisam. <BR><FONT size=2>70</FONT>&nbsp;&nbsp;et qui consenserint eis, erunt illis in derisum et in inproperium et in conculcationem. <BR><FONT size=2>71</FONT>&nbsp;&nbsp;erit enim Lociis et in vicinas civitates exsurrectio multa super timentes Dominum. <BR><FONT size=2>72</FONT>&nbsp;&nbsp;erunt quasi insani neminem parcentes ad diripiendum et devastandum adhuc timentes Dominum, <BR><FONT size=2>73</FONT>&nbsp;&nbsp;quia devastabunt et diripient substantias eorum et de domo sua eos eicient, <BR><FONT size=2>74</FONT>&nbsp;&nbsp;tunc parebit probatio electorum meorum, ut aurum quod probatur ab igne. <BR><FONT size=2>75</FONT>&nbsp;&nbsp;audite, electi mei, dicit Dominus, ecce adsunt dies tribulationis, et de his liberabo vos. <BR><FONT size=2>76</FONT>&nbsp;&nbsp;ne timeatis nec haesitemini, quoniam Deus dux vester est. <BR><FONT size=2>77</FONT>&nbsp;&nbsp;et qui servatis mandata et praecepta mea, dicit Dominus Deus, ne praeponderent vos peccata vestra nec superelevent se iniquitates vestrae. <BR><FONT size=2>78</FONT>&nbsp;&nbsp;vae qui constringuntur a peccatis suis et obteguntur ab iniquitatibus suis, quemadmodum ager constringitur a silva et spinis tegitur semita eius, per quam non transiet homo, et excluditur et mittitur ad devorationem ignis. 

<P>
<HR><HR>
<TABLE BORDER=0 CELLSPACING=15 CELLPADDING=0 ALIGN=CENTER>
<TR>
	<TD><A HREF="http://www.thelatinlibrary.com/bible.html">The Bible</A>
	<TD><A HREF="http://www.thelatinlibrary.com/index">The Latin Library</A>
	<TD><A HREF="http://www.thelatinlibrary.com/classics">The Classics Page</A>
</TABLE>
</BODY></HTML>
