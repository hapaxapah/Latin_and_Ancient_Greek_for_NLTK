<html>
	<head>
		<title>
			Commodianus: Carmen de Duobus Populis
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>COMMODIANUS<br>
CARMEN DE DUOBUS POPULIS
</p>

<p class=border></P>

<p>
Quis poterit unum proprie Deum nosse caelorum,<br>
Nisi quem is tulerit + ab errore nefando?<br>
Errabam ignarus spatians spe captus inani,<br>
Dum furor aetatis primae me portabat in auras.<br>
Plus eram quam palea leuior; quasi centum inessent<br>
In umeris capita, sic praeceps quocumque ferebar.<br>
Non satis his rebus, criminosus denique Marsus<br>
Paene fui factus herbas incantando malignas.<br>
Sed gratias Domino (nec sufficit uox mea tantum<br>
Reddere) qui misero uacillanti tandem adluxit!<br>
Adgressusque fui traditus in codice legis<br>
Quid ibi rescirem; statim mihi lampada fulsit.<br>
Tunc uero agnoui Deum &lt;dominum&gt; summum in altis,<br>
Et ideo tales hortor ab errore recedant.<br>
Quis melior medicus nisi passus uulneris auctus?<br>
Multi quidem bruti et ignoti, corde sopiti,<br>
Nihil sibi praeponunt cognoscere; more ferino<br>
Quaerunt, quod rapiant aut quorum sanguine uiuant.<br>
Dummodo laetentur saginati uiuere porci,<br>
Ingerunt ut tumulum se pulchrum, dum plaudent diuitiis.<br>
&lt;Diuites&gt; mutabuntur &lt;a&gt; paupera ueste fastidiis.<br>
Sufficeret illis utique, quod promptius edunt.<br>
Si pinguis est opibus, sibi sit, si Caesari dignus:<br>
Quid sua praeponunt? fragilis nec respicit ullum.<br>
Communicet immo talis bonitatem in omnes<br>
Cui Summus diuitias, honores addidit altos.<br>
Nec enim uitupero diuitias datas a Summo,<br>
Sed culpandus erit, qui superextollitur illis.<br>
Suadeo nunc ergo altos sic et humiles omnes,<br>
Ut legant assidue uel ista uel cetera legis.<br>
Aspice, quam breuis est nobis credita uita<br>
Discite, quapropter moriamur nati, prudentes!<br>
Quid hebetes morimur, quid profuit lucem uidisse?<br>
Si nihil inquiras, hoc est beluarum adesse.<br>
Certe Deus summus hominem praeposuit aruis<br>
Non feram nec pecudem. Cur nos similemus ad illo<br>
Omnipotens uoluit hominem sibi praebere laudes;<br>
Idcirco futura docuit nos ipse diuinus.<br>
Quem ut crederemus, non tantum uerbo sonauit<br>
Sed et demonstrauit fortia Pharaone decepto.<br>
Non solum hoc fecit: et Noe sub tempora quoque<br>
Ostendit, quae poterat, quoniam Deum nemo quaerebat.<br>
Mitior exinde paulatim coepit adesse,<br>
Diluuio facto quo posset terra repleri.<br>
Iam paene medietas annorum sex milibus ibat,<br>
Et nemo scibat Dominum, passimque uiuentes.<br>
Sed Deus, ut uidit hominum nimis [ut] pectora clausa,<br>
Adloquitur Abraham, quem Moyses enuntiat ipsum.<br>
Ipse dedit legem populo Pharaone necato,<br>
Et quis esset, Dominus ipse se praedixit ab illo.<br>
Nec una contentus prophetica uoce se promit,<br>
Sed multos adhibuit testes, qui de illo clamant.<br>
Hunc ergo, cum legitis multorum praeconia &lt;uatum&gt;,<br>
Inuenietis eum carnem inuenisse pro nobis.<br>
Unde nunc erratur, ordinasse talia Summum,<br>
Et quasi subsannant, nec sciunt, quod ab ipso ridentur<br>
Interdum subicio, qualiter praelegi prophetas,<br>
Et rudes edoceo, ubi sit spes uitae ponenda.<br>
Quid Deus in primis uel qualiter singula fecit,<br>
Iam Moyses edocuit; nos autem de Christo docemus.<br>
Non sum ego uates nec doctor iussus ut essem,<br>
Sed pando praedicta uatum oberrantibus austris.<br>
Ergo mei similes, quos raptim aura deportat,<br>
Quaerite iam portum, ubi sunt pericula nulla.<br>
Agricola doctus tempestiua longe dinoscit<br>
Et, priusquam ueniant, recolligit se&lt;se&gt; sub antra.<br>
Estote prudentes, quod imminet ante uidete<br>
Et, priusquam ueniant clades, prouidete saluti.<br>
Ignauia pueris opus est, non certe robustis:<br>
Si decet hoc rudibus, non conuenit aeuo maturis.<br>
Quam quidem, pars hominum, non sit moderata uetustas,<br>
Sic erit ut perna minime salfacta: putrescat.<br>
Nemo petram subigit nisi solus ignis ad escam:<br>
Saxei sic homines mollescunt sero gehennae.<br>
Clamamus in uacuum surdis referenda procellis<br>
Et lumen offerimus caecis sine causa praebentes.<br>
Stat miles ad missa&lt;m&gt;: unus audit, et excutit alter<br>
Nec accipit corde monita, sed perditus errat.<br>
Quis modo relinquit (iudices estote de istis!),<br>
Qui monet aut ille, qui non uult dicto parere?<br>
Spero, reus non est, qui Caesaris dictos obaudit,<br>
Contrarius autem perdit sua&lt;m&gt; uita&lt;m&gt; superbus.<br>
Interdum quod meum est, qui prius erraui, demonstro<br>
Rectum iter uobis, qui adhuc erratis inanes.<br>
Uos tamen eligite, arbitrio uestro placentes,<br>
<br>
Quis uelit uenenum aut suauia pocula uitae!<br>
Bonum et malum est in ista natura creatum<br>
Ut homo post fata probetur quis Deo dignus.<br>
Adgredere iam nunc, quisquis es, perennia nosse:<br>
Disce, Deus qui sit uel cuius nomine adsit!<br>
Est Deus omnipotens, unus, a semetipso creatus,<br>
Quem infra reperies magnum et humilem ipsum.<br>
Is erat in uerbo positus, sibi solo notatus,<br>
Qui pater et filius dicitur et spiritus sanctus.<br>
Sed ex quo decreuit mundum componere signis,<br>
Ignem interposuit metuendum angelis ipsis.<br>
Quos tamen distribuit minoris potentiae factos,<br>
Ut regerent caelos et terram et subdita terrae.<br>
Hunc ergo nec ipsi nuntii dinoscere possunt,<br>
Qualis sit aut quantus, nisi quod praecepta sequuntur.<br>
Est honor absconsus nobis et angelis ipsis,<br>
Relucet immensa super caelos et sine fine;<br>
Aureum est totum, quod est quasi flammea uirtus.<br>
Illic Dei numen est tantum sine cognita forma,<br>
Illa sunt secreta solo Deo nota caelorum.<br>
Haec gloria Dei est unica super angelos omnes,<br>
Hoc Deus est lucis aeternae, hoc spiritus aeui.<br>
In primitiua sua qualis sit, a nullo uidetur,<br>
Detransfiguratur, sicut uult ostendere sese.<br>
Praebet se uisibilem angelis iuxta formam eorum<br>
Et homini fit homo, ceterum Deus urbo probat&lt;ur&gt;.<br>
Idcirco nec poterit tanti Dei forma dinosci;<br>
Quidquid est, unum est, immenso lumine solus;<br>
Ubi facies aut oculi aut os aut membra notantur,<br>
Inde pugillo suo concludere circulum orbis.<br>
At tamen cum uoluit sciri de se ipso qui esset,<br>
Numine de tanto fecit se uideri capacem.<br>
Sunt quibus in ignem apparuit uoce locutus;<br>
Sumptus est in carnem, quem regio nulla capebat.<br>
Hic Deus omnipotens, Dominus suae conditionis,<br>
Cum sit inuisibilis, facit se uideri quibusdam.<br>
Qui formatur modo, &lt;modo&gt; se diffundit in auras,<br>
Cuius nec initium nec finem quaerere fas est.<br>
Hic sine initio semper est Deus et sine fine,<br>
Qui, prius quam faceret caelum, ferebatur in aeuum;<br>
Quidquid tenet caelum, prospicit ubique de caelo<br>
Et penetrat totum oculis et auribus audit.<br>
Huic ergo placuit carnalem mundi tenorem,<br>
Ut exaltaretur sola sempiterna maiestas.<br>
Nam, quod erat ante, referre nunc ardua res est;<br>
Sit licet descriptum, non sit nobis cura de illis.<br>
Cum haec, quae uidemus, non possumus tangere tota,<br>
Quis poterit scire, quid sit trans Oceani fine&lt;m&gt;?<br>
Et caelum uidemus, sed illic quid intus agatur,<br>
Nullo datur scire, donec fiat exitus aeui.<br>
Sufficiat tantum de futuro nosse promissa;<br>
Ad illa tendamus cupidi, tota mente deuoti.<br>
Sicut auis Phoenix meditatur a morte renasci,<br>
Dat nobis exemplum, post funera surgere posse;<br>
Hoc Deus omnipotens uel maxime credere suadet,<br>
Quod ueniet tempus defunctorum uiuere rursum;<br>
Sit licet nunc puluis, iaceant licet ossa nudata,<br>
Integratur homo, ut fuerat, qui mortuus olim,<br>
Et gratia maior tunc erit istius aeui,<br>
Non dolor nec lacrimae tunc erunt in corpore nostro,<br>
Non caro recipiet ferrum, non pustula surget.<br>
Hoc Deus instituet, ut sit illi gloria maior.<br>
Hic fecerat primum hominem, ut esset aeternus,<br>
Sed ruit in mortem neglectis ille praeceptis.<br>
Propter quae storias tantas Deus esse parauit<br>
Ut inuentiones diabuli detegeret omnes.<br>
Rectorem in terra dederat Deus angelum istum:<br>
Qui, dum inuidetur homini, perit ipse priorque.<br>
Interea iustos per ipsos cernit ad actos<br>
Et facinerosa Cain [in] gehenna reseruat.<br>
In scelere coepit uersari gens omnis humana,<br>
Nec respicientes, quis esset creator eorum.<br>
Quod Deus excelsus indigne pertulit illud,<br>
Deicere proposuit uniuersa paene creata.<br>
Deicitur et legitur Noe liberatus ab aqua,<br>
Ceteri diluuio perierunt ira caelesti.<br>
Hinc, sicut initio, paulatim terra repletur.<br>
Cessit prius facinus, sed alter&lt;a&gt; clades adhaesit.<br>
Adgressi sunt stulti turrem fabricare sub astris<br>
Ut quasi per illam possent ascendere caelos.<br>
Quod Deus ut uidit fieri sub una loquella<br>
Descendit et fecit, loquerentur lingua diuersa.<br>
Quos inde disparsit per insulas terrae semotos,<br>
Ut fierent gentes uario sermone loquentes.<br>
Tunc genus indocile uitam feritatis agebat;<br>
Nemo Deum sciebat, disputabat nemo de uita.<br>
Irrepserat quoniam rudibus temerarius ille<br>
Per latices animae, deprauauit mentes acerbas<br>
Persuasitque dolo coitus infandos amare,<br>
Uiuere rapinis in gaudio sanguine fuso.<br>
Hanc gloriam stulti prosequuntur tempore paruo;<br>
Quo nulla uenia liberat se dicendo seductos.<br>
Si suadet adulter, culpa est tua prosequi talem;<br>
Non ille te damnat, sed tu tua sponte te damnas.<br>
Errabant indocti ueteris fallacia hostis,<br>
Obliti Dominum, opera maligna sequentes.<br>
Quod, diu ne fieret grassatio tanta latronis,<br>
Tempore partito miseratus est tandem ablato.<br>
Complacuit illi colloqui cum uno de multis,<br>
Ut faceret populum ad se transeundo dilectum.<br>
Ex eo ceperunt unum Deum esse profani<br>
Et fieri populus secundum Dei decreta.<br>
Duos enim populos distinxerat ex se Rebecca:<br>
Hic prior est factus, alter ut succederet illi.<br>
In Aegypto primum in Israhel concreuit alumnus;<br>
Inde Deus illos eiecit duce Moyse,<br>
Per quem dedit illis &lt;ipse&gt; legem in monte Sina,<br>
Ut nostra posteritas Dominum cognosceret unum.<br>
Deinde prophetas ex ipsis dicere iussit,<br>
Quod Deus in hominem depretiatur ab illis.<br>
Induxerat eos Dominus in terra promissa,<br>
Ut ibi sub lege uiuerent, donec ipse ueniret.<br>
Gens ingrata bonis noluit iugum ferre praeceptis,<br>
Sed magis in scelere prisco reuoluta florebat;<br>
Nec umquam desinuit: hodie quoque talis habetur;<br>
Praetermisso Deo luxuria&lt;s&gt; saeculi mauult.<br>
Quod maxime Dominus cogit euitare dilectos;<br>
Abscisos in totum a saeculo praemonet esse.<br>
Si filios dixit, in illius sancta moremur;<br>
Quid foris egredimur adulteri pompa&lt;s&gt; sequentes?<br>
Seductor antiquus per talia decipit omnes:<br>
Immittit luxurias, per quas perdat filios Alti<br>
Agonia mitti, spe&lt;cta&gt;culis ire cruentis<br>
Aut nimis obscenis, impudica nosse pudicis.<br>
Si fuerat castus, incestus proficit inde<br>
Et placens adridens, quem tunc mala gaudia temptant.<br>
In istis luxuriis populus primitiuus agebat<br>
Et a lege Dei semper recedebat inermis.<br>
Ad quos emundandos saepe Deus misit alumnos<br>
Ut illos corrig&lt;er&gt;ent deprauatos denuo Summo.<br>
Excipere numquam uoluerunt dicta diuina<br>
Sed uoluntate sua saeuierunt semper inepti.<br>
Mactabant iustos redarguentes illos inique<br>
Dum nollent accipere frenum disciplinae caelestis.<br>
Esaiam serrant, lapidant Hieremiam erecti,<br>
Iohannem decollant, iugulant Zachariam ad aras.<br>
Et uenit et ipse, fuerat qui praedictus ab illis,<br>
Et patitur, quomodo uoluit, sub imagine nostra.<br>
Cuius in exitio omnis prophetia repleta est.<br>
Dixerat hunc Daniel nouissimum esse prophetis.<br>
Is erat, quem propter uates de tuba canebant,<br>
In sua uenturum propria, quem sui negarent.<br>
Improuidi semper et dura ceruice recalces,<br>
Dum respuunt forma&lt;m&gt;, sacramenta legis amittunt.<br>
Non illos iustitia, humilis non caro nata refregit,<br>
Nec bonitas tanta aut aegrorum cura de uerbo.<br>
O pia religio, o tam ueneranda maiestas,<br>
Cuius medicina taliter in terra profecit!<br>
Non ullum de ferro secuit, non emplastro curauit,<br>
Sed sine tormento statim suo dicto sanauit.<br>
Talia uidentes turbabant&lt;ur&gt; mente Iudaei,<br>
Qui magis inuidia ducti sunt in zelo liuoris,<br>
Non respicientes prophetarum dicta sepulti,<br>
Quod ueniret homo talis, qui dispergeret illos.<br>
Quousque ueniret Dominus, prophetae caneba&lt;n&gt;t:<br>
Ex eo, quo uenit, tacuit prophetia Iudaeis.<br>
Post quem in exilium deuenerunt corde durato<br>
Nec modo dinoscunt, quapropter sint talia passi.<br>
Praedictum fuerat illis ab Esaia propheta<br>
Et Danihelo similiter perdere terram;<br>
Quam non ante tamen, nisi dux ciuitatis in ipsa<br>
Penderet in ligno, fieret deserta deinde.<br>
Desubito qualis obfulsit gloria genti,<br>
Ut fieret populus, populus qui non erat ante!<br>
Non fuit adtonitus Esau dilectus a patre,<br>
Iunior quod frater primitiua toll&lt;er&gt;et ille?<br>
Sic nec sinagoga potuit cognoscere tempus,<br>
Quando et quo duce caderet de suo priuato;<br>
Sicut erat scriptum, quod auis sua tempora norunt,<br>
Nam populus iste non me intellexit adesse.<br>
Uentum est, ut ipse dominator caeli ueniret:<br>
Secundum scripturas non est computatus ab ipsis.<br>
Praescius hoc fuerat Dominus, quasi cuncta qui nouit;<br>
Idcirco per ora prophetarum ista praedixit.<br>
Gens ceruicosa nimis semperque rebellans<br>
Dum sibi primatum uindicaret, causa resecta est.<br>
In quorum stadia gentiles esse praefecit;<br>
Dixerat hoc ante: Gentes sperabunt in ipsum.<br>
Nam lapis immissus ipse est in fundamenta Sion<br>
Crederet in quo quis, haberet uitam aeternam.<br>
Hunc sanctum sanctorum Daniel perungii designat<br>
Et exterminari post illum chrisma regale.<br>
Dauid illud dixit, clauis configi silentem:<br>
Effoderunt, inquit, manus meas et pedes ipsi.<br>
Salomon quoque tam aperte de illo prophetat,<br>
Occidamus iustum! dicturos esse Iudaeos.<br>
Hieremias totidem crucem figurate demonstrat:<br>
Uenite, mittamus lignum in pane! dicentes.<br>
Dux autem ipsorum Moyses praeconiat illis:<br>
Ante tuos oculos pendebit uita necata.<br>
Hic pater in filio uenit, Deus unus ubique:<br>
Nec pater est dictus, nisi factus filius esset.<br>
Nec enim reliquit caelum, ut in terra pareret,<br>
Sed, sicut disposuit, uisa est in terra maiestas<br>
De uirtute sua carna&lt;liter na&gt;sci &lt;se fecit&gt;<br>
.............................................<br>
........... licet facere fimbriam unam.<br>
Iam caro &lt;Deu&gt;s erat, in qua Dei uirtus agebat.<br>
Quid, quod prophetae canunt, inuisibilem esse uidendum,<br>
Ut claritas tanta fieret homo quoque pro nobis.<br>
Nec populus noster prosilisset in noua lege,<br>
Si non Omnipotens ordinasset ante de nobis.<br>
Hic erat Omnipotens, cuius &lt;in&gt; nomine gentes<br>
Credere omnino, quod propheta dixit Esaias:<br>
Exurget in Israel homo de radice Iesse<br>
In illum sperabunt gentes, cuius signo tuentur.<br>
Et alter dixit testem illum esse per orbem<br>
Manifestari eum principem nationibus ipsum.<br>
In psalmis canitur: Dominus regnauit a ligno;<br>
Exultet terra, iocundentur insulae multae.<br>
Sic et patriarcha Iacob: benedictio uera<br>
Paruit in gentes; hic erit spes gentium, inquit.<br>
Sub caelo non aliud nomen est nisi Christi praelatum,<br>
In cuius nomine crediderunt gentes ubique.<br>
Non ita suademur credere pro tempore passo<br>
Sed propter futurum tempus in aeterno uiuentes.<br>
Haec speranda nobis spes est sempiterno frunisci<br>
Non ista, quae fragili&lt;s&gt; cito mutat gaudia nostra.<br>
Sint licet diuitiae prae oculis laute fruendae<br>
Excluderis illis substituta morte caduca;<br>
Aut si perseuera[ue]ris, horrescis ipse uiuendo<br>
Aut si ualetudo fuerit mala, quo tibi uita?<br>
Tormentum est totum, quo uiuimus isto sub aeuo;<br>
Hinc adeo nobis est spes in futuro quaerenda:<br>
Hoc Deus hortatur, hoc lex, hoc passio Christi,<br>
Ut resurrecturos nos credamus in nouo saeclo.<br>
Sic Dei lex clamat: fieret cum humilis Altus,<br>
Cederet infernus, ut Adam leuaretur a morte<br>
Discendit in tumulum Dominus suae plasmae misertus<br>
Et sic per occulta inaniuit fortia mortis.<br>
Obrepsit Dominus ueteri latroni celatus<br>
Et pati se uoluit, quo magis prosterneret ipsum.<br>
Ille quidem audax et semper saeuus ut hostis,<br>
Dum sperat in hominem saeuire, uictus a Summo est.<br>
Per quod prius hominem prostrauerat morti malignus,<br>
Ex ipso deuictus; unde nobis uita prouenit.<br>
Adam degustato pomo mori iussus abiit;<br>
Cuius de peccato morimur sic et omnis idemque.<br>
Sed iterum dixit Dominus: De ligno uitali<br>
Si sumpserit ille, in aeternum uiuat honestus.<br>
Mors in ligno fuit et ligno uita latebat,<br>
Quo Deus pependit Dominus, uitae nostrae repertor.<br>
Hoc lignum uitae Dominus praedixerat esse,<br>
Ut, qui credet ei, sic sit quasi sumat abinde.<br>
Et sumit et gustat suauiter Dei summi praecepta<br>
Et discedit, quoniam potior resurgit, a morte.<br>
Qui credit in Christo, de ligno uitae degustat,<br>
Quo fuit suspensus Dominus Moysi praedicto.<br>
Hunc ipsum Esaias humilem denuntiat esse<br>
Et nimis deiectum, fuerit quasi serui figura:<br>
Et uidimus illum, nec erat praeclarae figurae,<br>
In plaga depositus homo, sciens omnia ferre.<br>
Hic dolet pro nobis et peccata nostra reportat,<br>
Et pro facinore nostro Deus tradidit illum.<br>
Qui, cum uexaretur, tacuit sicut agnus ad aras.<br>
Hic homo iam non erat, sed erat Deus caro pro nobis;<br>
Quod palam apparet, hoc erat Dei nomen oriri,<br>
Quod modo praeclarum nomen apud gentes habetur.<br>
Hoc Malachiel canit propheta, qui et angelus ipse,<br>
Cum et Iudaeorum reprobet sacrificia dicens:<br>
Non erit acceptum mihi sacrificium uestrum,<br>
Sed in omni loco offerunt meo nomini gentes,<br>
Apud quos eximium nomen meum magnificatur,<br>
Qui sine cruore offerunt meo nomini munde.<br>
<br>
Nam fuit is ipse humilis latens nomine magno,<br>
Qui de semet ipso per ora prophetica clamat:<br>
Contumax non sum, ait, neque contradico nocenti,<br>
Dorsum quoque meum posui ad flagella caedendum<br>
Maxillasque meas palmis feriendas iniquis<br>
Praebui nec faciem auerti sputis eorum.<br>
Stultitia subiit multis, Deum talia passum,<br>
Ut enuntietur crucifixus conditor orbis.<br>
Sic illi complacuit (consilium neminis usus,<br>
Nec alius poterat) taliter uenire pro nobis.<br>
Mortem adinuenit, cum esset inuidus, hostis,<br>
Quam ebibit Dominus passus ex inferno resurgens.<br>
Idcirco nec uoluit se manifestare, quid esset,<br>
Sed filium dixit se missum fuisse a patre.<br>
Sic ipse tradiderat semet ipsum dici prophetis,<br>
Ut Deus in terris Altissimi filius esset.<br>
Hoc et ipse fremit, humilis in carne cum esset,<br>
Testaturque patrem, ut ora prophetica firmet.<br>
Ex Israel legimus hominem resurgere talem<br>
Et homo est, inquit, et quis eum nouit in ipsis?<br>
Hieremias ait. Hic Deus est noster aequalis<br>
Post haec et in terris uisus est conuersatus humanis.<br>
Esaias autem: Tu es Deus, et nesciebamus:<br>
Et Deus in te est, et praeter te non alter habetur.<br>
Et quis in occansum prophetarum lege ueniret?<br>
Cantate Domino, nomen est Deus illi, qui uenit!<br>
Et psalmus de ipso quartus quadragesimus inquit:<br>
Exaltabor ego in gentibus nomine magno.<br>
Et alibi legimus: Hodie te genui, fili;<br>
Pete, et dabo tibi, et habebis gentes heredes.<br>
Certe iam apparet, qui sit Deus et quis in ipso,<br>
Et cuius in nomine crederemus gentes ubique:<br>
Dictum est Christo meo, teneo cuius dexteram, illud:<br>
Exaudiant gentes, et imperet gentibus ipse.<br>
Quid plurimis opus est, cum res tam aperte probatur,<br>
Cum is, qui taxatur, populus iam in illo laetatur?<br>
Illi autem miseri, qui fabulas uanas adornant<br>
Et magum infamant, canentibus rostra clusissent.<br>
Quales eos dicam, antequam dispersi fuissent,<br>
Quos nec exulatus fregit necessitas ipsa?<br>
Si magus adfuerat, cur ergo prophetae canebant<br>
Uenturum e caelo, ut esset spes gentium ipse?<br>
Si false de ipsis pronuntiant perdere terram,<br>
Quod prouenit de eis, sic eri&lt;n&gt;t et falsa de illo.<br>
Sed quia sunt spreti semper quod cruenti fuerunt,<br>
Contra suum Dominum rebellant dicere magum.<br>
Nec uolunt audire, quae dixerunt uates in illos,<br>
Quod non intellegerent in totum fine sub ipsa.<br>
Ipse Deus illos descripsit: Pectore clauso<br>
Nec uideant oculis nec intellegant corde durato;<br>
Incrassauit enim cor populi huius iniqui,<br>
Ut nihil agnoscant, donec meo uerbo sanescant.<br>
Praedictus est Deus carnaliter nasci pro nobis,<br>
Ut fieret illis merito cruciatio maior:<br>
Ecce dabit Deus ipse uobis signum ab alto:<br>
Concipiet uirgo et pariet terra caelestem;<br>
Emmanuel autem uocetur, iusserat illos;<br>
Quod lingua Latina 'Deus nobiscum' euoluit.<br>
Audite, quod ipse nutriretur melle, buturo,<br>
Et uerbum: Samari&lt;m&gt; caperet priusquam loqueretur.<br>
Sed haec est historia clausa, de qua docti reuoluunt,<br>
Ut paruulus lactans sine pugna praedas iniret;<br>
Passio cuius praedicta est taliter ante,<br>
Ut Deus passibilis fieret profuso cruore.<br>
Esaias ait: Tamquam ouis ductus ad aram,<br>
Nec uoce clamauit, patienter omnia gessit.<br>
Suffigitur clauis, quod Dauid praedixerat olim;<br>
Quem et potauerunt secundum scripturas acetum.<br>
Et: in uestimentis meis, dixit, sortemque miserunt,<br>
Quod factum, et legimus in illo omnia gesta.<br>
Fuerunt et tenebrae factae tribus horis a sexta<br>
Festinauitque dies inducere sidera noctis.<br>
Praedictum hoc fuerat fieri per prophetam Amos,<br>
Ut tegeret subito sese per sollemnia sancta.<br>
O mala progenies, &lt;o popule&gt; subdola fronte!<br>
Generaui suboles, dixit Deus, qui me negarent.<br>
Et dixit: Audite uocem tubae. Nolumus, aiunt.<br>
Hoc dicit Ezechiel: Audient ergo gentes a longe.<br>
Uno uolo titulo tangere librum Deuteronomium:<br>
In caput eritis, gentes; nam increduli retro.<br>
Si respuunt certe omnia supra dicta rebelles<br>
S&lt;c&gt;ite quid opponunt, cum res tam aperte dicatur?<br>
Uidete iam ergo, dubii qui nunc usque natati<br>
Quod gentes in Domino fuerint scriptura priores.<br>
Nunc ergo fas est credere, quem libri designant,<br>
Non idolis uanis, qui frustra pro uita coluntur<br>
Nec istis adiungi uoluptuosis et sine freno,<br>
Qui magis luxurias diligunt quam Summi praecepta.<br>
Non est culpa satis una, qui credere nolunt,<br>
Sed magis infamant: In puteum misimus illum.<br>
Quapropter et Dominus indignatus iurgiat illos:<br>
Propter uos nomen meum blasphematur in gentibus, inquit.<br>
Si missum in puteum, sed resurgere quare clamatur?<br>
Ab inferis, Domine, animam meam imposuisti:<br>
Ego dormiui, ait, et somnum cepi securus<br>
Auxilio Domini surrexi, nihil mali passus.<br>
Et iterum dicit: In infernum non derelinques<br>
Nec dabis sanctum tuum interitum quoque uidere.<br>
Hic personans ait: Fili prophetae, ascendo,<br>
Ut Dominum dicam passum per miseria&lt;m&gt; summum.<br>
Et in libro psalmorum de Domini morte clamatur,<br>
Non ut illi putant Dauid de ipso referre.<br>
Aut si putant illud, congruit uniuersa, quae dixit?<br>
Non est flagellatus Dauid nec cruce leuatus.<br>
Quid? Uaticinantur Iudaei more Saturni,<br>
In fabulas coeunt, cum iam declinetur in illos.<br>
Non quasi maleficium alapantur cruce leuatum.<br>
Insciis, indoctis, ignorantibus talia fingunt.<br>
Quis Deus est ille, quem nos cruce fiximus? aiunt<br>
Nolentes respicere scripturas, corde caecati.<br>
Ecce canit alius repetens iterumque propheta,<br>
Cuius uoce tamen titulatur talis edictus:<br>
Nunc exurgam, ait Dominus, nunc clarificabor,<br>
**xnf hxdltdbou, hxmilhm qxhm dnth xidivtiv;<br>
Nunc intellegitis, nunc erit confusio uestra:<br>
Uana cogitatis, ideo uos ignis habebit.<br>
Haec Esaias ait. Tunc sic et ipsa maiestas,<br>
Cum esset in carne, profitetur ipse quis esset:<br>
Nemo meam animam potuit auferre conatus,<br>
Sed ego sponte eam pono a me meo decreto.<br>
Et sumendi iterum habeo potestatem in illam.<br>
Apertius autem de iusti morte clamatur,<br>
Ut pareat maius induratos esse Iudaeos:<br>
Ecce perit iustus, nec quidem intellegit ullus;<br>
Sed erit in pacem huius sepultura dilecti.<br>
Quid illi infamant in puteum esse dimissum,<br>
Cum legimus illum sepulturae traditum esse?<br>
Ignominiosi, crudeles, caeci, superbi,<br>
Qui magis de facto deberent lugere, plaudent!<br>
Inspiratus enim Salomon de ipso prophetat<br>
Et magis insequitur plenius ostendere iustum:<br>
Circumueniamus iustum, si [qui] nobis grauis esse uidetur<br>
Qui nostris operibus contrarius ualde resistit;<br>
Exprobrat in totum nihil nostra lege teneri<br>
Adhuc et adfirmat filium Altissimi esse.<br>
Omnimodo reprobat et nugaces aestimat esse<br>
Abstinet et sese a nobis et in altera uadit;<br>
Nos immundos ait et innouat altera iusta<br>
Et sibi laetatur Dominum patrem esse caelorum.<br>
Ergo, si sermones illius sunt ueri, probemus;<br>
Temptemus hunc Deum uidentes, quid sit in illum<br>
Interrogemus eum omni cum tormento quietum,<br>
Condemnemus eum turpissima morte' dicentes<br>
Haec cum fecissent, capita suspensa mouebant:<br>
Saluum illum faciat pater, aut discendat abinde!<br>
Ut eos caecos Salomon ostendat aperte,<br>
Sic, quasi nunc referat, et fecisse talia culpat:<br>
Dum ista cogitant, ducti sunt in errore nefando<br>
Excaecauit illos malitia sua saeuire.<br>
Ecce quia caeci ipsi sunt et alteros aiunt<br>
Dixit illis Salomon: Nescierunt Dei secreta.<br>
Quaecumque dixerunt testes uniuersi priores<br>
In Christo fuerunt facta. Aut in altero dicant?<br>
Quod ipsum si cupiunt facere frustrantes in ore,<br>
Ipsi se subsannent, uideant cum plebem in illo.<br>
Quis fuit is iustus, de quo prophetae canebant,<br>
Cum nemo sit iustus in terris, nisi e caelo uenisset<br>
Dauid enim princeps peccauit amando puellam,<br>
Peccauit et Salomon; et tamen paenituit illos.<br>
Cum isti tam clari et insigni reges eorum<br>
Non fuerunt iusti, sed ipsi de iusto canebant,<br>
Nec quidem Esaias uates de se talia dixit,<br>
Qui fuit ab rege Manasse de serra secatus.<br>
Alter lapidatus, alter est mactatus ad aras,<br>
Alterum Herodes iussit decollari reclusum.<br>
Omnes iusti uates alia sunt morte perempti,<br>
Quod Dominus ligno pependit, uoce Moysi:<br>
'Non quasi homo Deus suspenditur', intimat ante;<br>
'Aut non ceu filius hominis minas patitur', inquit.<br>
Sic Dominus ipse cum uenisset, ista secutus:<br>
Oportet me, inquit, reprobari uoce Moysi.<br>
At ego non tota, sed summa fastigia carpo,<br>
Quo possint facilius ignorantes discere uera.<br>
Hi autem iniqui, &lt;qui&gt; subdole uiuere quaerunt,<br>
Iam semel cruenti perseuerant fingere uana.<br>
Infatuan&lt;t&gt; stultos maius euanescere dictis,<br>
Quod crucifixus, cum sic oporteret eundem.<br>
Sic enim disposuit propter primitiui ruinam;<br>
Non solum pro illo, et pro nobis uenit e caelo.<br>
Constituit populum nouum suo nomine firmum,<br>
Iuxta prophetias compleuit omnia Christus.<br>
Ecce noua facio, Esaias clamat in ipso,<br>
Et nemo priora reputet nec antiqua sequatur.<br>
Haec noua sunt hodie sub nostra lege profecta,<br>
gentes in Christo credi&lt;di&gt;mus dicto Moysi.<br>
Ille duos populos praedixerat esse futuros,<br>
Et quidem minorem populum praecellere dixit.<br>
Sed isti nequitiae pleni iam desperato furore:<br>
Lex nobis est data, dicunt, uos unde uenistis?<br>
Si nobis obsistunt, putant et resistere Summo,<br>
Qui uoluit nobis bonus esse .......<br>
Nec illud respiciunt ceruicosi, setis rectis<br>
Quid? semper innocuos cruciarunt lege uitata.<br>
Sic Deo fecerunt, quod erant consueti, crudeles,<br>
Et filios sese audent adhuc dicere Summi.<br>
Iam qualiter &lt;dominus&gt; resurrexit, supra notaui,<br>
Non de uoce mea, sed dicta prophetica dixi.<br>
Praedixerat autem discipulis cuncta de sese,<br>
Qualiter a populo pateretur Petro negante;<br>
Et quia de tumulis resurgeret tertio die,<br>
Dixerat et ipsud, et compleuit omnia dicta.<br>
At ubi surrexit, uenit ad apostolos ipse<br>
Et stetit illis in medio: Pax uobis, inquit.<br>
Inter quos discipulos non adfuit unus orantes;<br>
Cui cum referrent, discredere coepit et addit:<br>
Si prius non digitum misero, ubi claui fuerunt<br>
Aut ubi percussus de lancea, non ego credo.<br>
Tunc die Dominica rursus remeauit ad illos<br>
Et stetit illis in medio: Pax uobis, inquit.<br>
Et statim adgreditur Thomam incredulum illum:<br>
Accede propius et contange corpus ut ante.<br>
Non ego sum umbra, mortuorum qualis habetur:<br>
Uestigium umbra non facit; considera uulnus.<br>
Extendit palmas; at ille tangere coepit<br>
Et manum in latere, fuerat quod lancea fixa,<br>
Misit et exinde prostrauit se&lt;se&gt; precando:<br>
Tu Deus et Dominus uere meus! Contra quem<br>
Haec quia uidisti, credidis&lt;ti&gt;, sed illi felices<br>
Posteri, qui credunt audito nomine tantum.<br>
Quadraginta dies cum illis ex ordine fecit,<br>
Edocuit illis multa, quae saeculo uenirent.<br>
Post cuius ascensum miracula multa fecerunt,<br>
De uerbo curabant infirmos in nomine Christi.<br>
Qui si talis erat, qualem isti perfidi dicunt,<br>
Fortia non fierent testium de uerbo per illum.<br>
Ascendit in caelos, sicut et scriptura canebat:<br>
Excipite regem, principes, caelorum in altis!<br>
Quid amplius opus est recitare cuncta de lege?<br>
Sufficiunt ista rudibus, bono corde tuenda.<br>
Quod si nec ipsi uolunt scire Deum ista legendo,<br>
Ipsi sibi reputent, quo uenerint, illo quo nolunt.<br>
Nil nisi cor faciunt, ceterum de uita siletur.<br>
Quid iuuat in uano saecularia prosequi terris,<br>
Et scire diuitiis regum, de bellis eorum?<br>
Insanumque forum cognoscere iure peritum,<br>
Quod iura uacillant, praemio ne forte regantur?<br>
Sit licet defensor, sit licet diuinus orator,<br>
Nil morte proficiet, si uiuus in Christo negauit.<br>
Immo prius quaerat, ubi sit sua uita redacta,<br>
Si fuerit sapiens; si ceterum, uituperatur.<br>
Illi legunt iura et discunt proloquia mira,<br>
Sed superant miseros, pro quibus loquuntur, agendo.<br>
Infelix est ille, qui uenerit illis in ore;<br>
Illi ferunt laudes et ille uictoria&lt;m&gt; damnis.<br>
Stat miser in medio mutus, cui plus dolet intus;<br>
Illi tonant ore et ille silentio nummis.<br>
Obstrepit interea uox adornata diurnum<br>
Et saepe fit causa melior mala pluscula dando.<br>
Hinc pretium quae&lt;rit&gt; sapiens, hinc uincere gaudet,<br>
Etsi praue gerat, dum sit modo uictor, aegrotat.<br>
Nil sua de causa tractat, cum lucra conatur;<br>
Spem subit alterius et sua posterga remittit.<br>
Multi de successu rapiuntur saeculi silua;<br>
Dum gaudent in breuia, remanent a gratia Christi;<br>
Dum cupiunt multa oculo, dum augere quaerunt,<br>
Nec Deus est illis aliquid nisi saeculi uita.<br>
Pro uentre satagit, agon est pro ipso diurnum,<br>
Et uerum agonem spernit pro aeterna salute.<br>
Quisque quasi uigilat sacculo, laudatur acutus;<br>
Nam qui Deum sequitur, copria iudicatur ab ipsis.<br>
O nimium felix, saecularia si quis euitet!<br>
Sit stultus aliis, sapiens dum sit Deo summo.<br>
Ipsa spes est tota, Deo credere, qui ligno pependit;<br>
Foeda licet res est, sed utilis uitae futurae.<br>
Nam populus ille primitiuus illo deceptus<br>
Quod filium dixit, cum sit Deus, pristinus ipse.<br>
Hic praeibat eos in columna nubis et ignis,<br>
Quando de Aegypto liberauit illos ad unum.<br>
Hic crudele nefas imperat de unico nato,<br>
Ut probaret Abraham, cui dixit 'Parce!' e caelo<br>
Angelus. Et Deus est, hominem totidemque se fecit,<br>
Et quidquid ualuerit, faciet, ut muta loquantur.<br>
Balaam caedenti asinam suam colloqui fecit<br>
Et canem, ut Simoni diceret: Clamaris a Petro!<br>
Paulo praedicanti discerent ut multi de illo<br>
Leonem populo fecit loqui uoce diuina.<br>
Deinde, quod ipsa non patitur nostra natura,<br>
Infantem fecit quinto mense proloqui uulgo.<br>
Hic erat uenturus commixto sanguine nostro,<br>
Ut uideretur homo, sed Deus in carne latebat.<br>
Non senior ueniet nec angelus, dixit Esaias,<br>
Sed Dominus ipse ueniet se ostendere nobis.<br>
Hunc mare pertimuit, hunc uenti, hunc tartarus ipse;<br>
Agnouit Dominum omnis creatura latentem.<br>
Solus nequam populus centriam erexit ad illum:<br>
'Absit, ut sic Dominus uenerit in tali figura!'<br>
Hic sicut in terra super fluctus maris inibat<br>
Et uentis imperat, placidum ut redderet aequor.<br>
si Hic lege&lt;m&gt; tartaream derupit uerbo praesenti<br>
Et leuat de tumulis Lazarum die quarta fetentem.<br>
Nam qui ferebatur, cum fuisset obuius illi:<br>
Surge, inquit, iuuenis! Et &lt;re&gt;surrexit ille de ferculo.<br>
Archisinagogae filiam deprecatus a patre<br>
Iam exanimata&lt;m&gt; plangentibus suscitat illam.<br>
Mutum loqui fecit et surdum audire praesertim<br>
Et caecum ex utero natum, ut uideret in auras.<br>
Post XXXVIII annis paralyticum surgere iussit,<br>
Quem admirarentur grabatum in collo ferentem.<br>
.........................................<br>
Cuius uestimento tacto profluuio sanata est.<br>
Quinque panes fregit hominum in milia quinque<br>
Et quattuor milia iterum de septem refecit.<br>
Plenius ut sese Dominus demonstraret adesse,<br>
In nuptias fuerat inuitatus matre cum ipsa;<br>
Quod fuit rogatus, subueniret uino defecto,<br>
Tunc iussit implere ydrias uelocius aqua,<br>
Quod prius gustauit et sic ministrari praecepit.<br>
Nec sic potuerunt Dominum cognoscere factis<br>
Sed insanierunt, quasi nequam perdere morti.<br>
Quod ipsum concedit, quoniam sic pati decreuit<br>
Si tamen crediderint, ueniam tunc demum habebunt.<br>
Hic est primogenitus per prophetas ante praedictus,<br>
Ut uocitaretur in terris Altissimi proles.<br>
Felices, hominum spem suam in isto qui ponunt<br>
Nam insipientes tamquam maledictum euitant.<br>
Aeternitas illi praeparatur, Christo qui credit,<br>
Ut socius Dei sit homo post funera uiuens.<br>
Lex et prophetae docent, qui sunt Dei digni caelorum<br>
Et quibus absconsa reuelantur aurea saecla.<br>
Per tot uates numero de filio Dei clamatur,<br>
Et cluserunt oculos fili Dei primi uocati;<br>
xhjljwj ffhto non xznt wjhowdfti ljgjndo,<br>
Sed perseuerantes: Nos sumus electi! dicentes.<br>
Adhuc infatuant profanos balneis ire,<br>
Quos faciunt mundos ipsi Deo summo placere.<br>
Aqua lauat sordes, non intima cordis iniqua,<br>
Nec sacra sacrilega poterunt lauare curata.<br>
Non ita praecepit Dominus sacra ferre malignis;<br>
Et locus iterum, ab idolis mundos haberi:<br>
Nemo sibi faciat simulacrum daemonis, inquit;<br>
Nam dixit et illis: Idolis seruire nolite.<br>
Si Deus praecepit ab idolis ualde caueri,<br>
Quid illi decipiunt gentes puros esse lauacris?<br>
Immo cum recipiunt tales, docere deberent<br>
Seruire non aliis, nisi tantum Summo placere.<br>
Dum facinus quaerunt obumbrare Christi de morte,<br>
Aperiunt ualuas passim, ut intretur ad illos<br>
Hinc ergo depereunt, qui se putant puros ab aqua<br>
Posse Dei fieri, conscientes ante latroni.<br>
Nunc colit in uano quodlibet, nunc sancta requirit,<br>
Nescit ubi primum occurrat inscius ille,<br>
Ac idolis seruit, iterum tricesima quaerit;<br>
Nunc azima sequitur, qui castum sederat ante.<br>
Hoc Deo non placuit participes daemonum esse,<br>
Qui legem instituit, fieret quo transitus inde.<br>
Sunt tibi praepositas duas uias: elige, quam uis,<br>
Nec enim te findes, ut possis ire per ambas;<br>
Sed tamen ex ipsis opportunam quaerere debes;<br>
Nec cadas in fauces latronum, cautior esto.<br>
Unum quaere Dominum, qui quaerit hostia nulla,<br>
Ut possis abolitus &lt;re&gt;surgere saeclo nouato.<br>
Quid malos attendis et iudicas sanctos iniquos,<br>
Qui tibi nullum uerbum de lege demonstra&lt;n&gt;t?<br>
De uirtute Dei refertur, quam fecit in illos;<br>
** N_m dc qs_ f_at_ qaclcp_t_ diacpc nolsnt<br>
 Sbmmbo homi`id^b pbmmbo m^nibrpqrb &lt;`&gt;orbntip,<br>
 Qsoq Dominsq nsmqs_m notsit dom_pc moncndo.<br>
 Ssffiacpct illiq ncp ign_si_m t_nt_ fcaiqqc<br>
 Et di`bob: S`oimtrm pi` bo^t, modo `obdbob f^p bpt.<br>
% Sbd Dominrp impb obp`ro^rit pbnprp boorm,<br>
+ Indsp_sit coq qiast Ph_p_oncm in inqiq;<br>
1 Nca npcacq copsm dixit cx_sdipc qc scllc<br>
8 Et db tboo^ pr^ mooib`it illop io^trp.<br>
? Csm filioq illoq stiqsc i_m dixcp_t _ntc<br>
F Nb`bppb rolrbo^t bono `oodb rirbob n^top;<br>
L Qs_ndo n_tcp g_sdct, asm qit bonsq filisq illi;<br>
T Qsod qi m_lsq fscpit, cxcapctsp odio n_tsm.<br>
[ Contp_pism nsllsq n_titsp qibi filism cqqc,<br>
a Ex`lrditro omnip `^oit^p `ordblb db n^to,<br>
g Nca f_ait hcpcdcm illsm cx _qqc qsopsm,<br>
n Qs_c qi npisq notcpit aonqsmcpc, g_sdct in illsm.<br>
v Imnism ct q_cssm qsbolcm, pci qs_c typ_nnsm,<br>
, Nca obsism n_titsp gcnitop aommotsq _b illo.<br>
Quid isti praesumunt, cum sint adhortati, dicentes:<br>
Ex omni populo nos sumus carissimi Summo?<br>
Parricida patris semper et superbus in illo<br>
Carus esse potest aut heres iure uocari?<br>
Quanto magis Dominus, superant cui fili legendi!<br>
Mansuetis, humilibus, obsequio plenis alumnis<br>
Diuidunturque bona, non impiis neque tyrannis.<br>
Adoptati fuerant manifeste fili Iudaei,<br>
Sed in testamento consecuti sunt impii nomen.<br>
Ipsi sibi reputent: Scelere commisso cruenti<br>
Qui poterant utique participes esse bonorum?<br>
Quid nobis strident, quid nos aemulantur heredes?<br>
Fecissentque bonum, et erant in parte legati.<br>
Nec hodie tacent et Christo credere nolunt,<br>
Qui fuerat illis salutaris lege praedictus;<br>
De quo iam audistis qualiter prophetae canebant:<br>
Uenturum in terras Dominum, quem gentes adorabunt<br>
Hunc certe nos ipsum admonent cognoscere Summum,<br>
Qui renouat hominem, peccata pristina donat.<br>
Nam et comminatur deorum cultoribus ipse:<br>
Sacrificans periet idolis in morte secunda.<br>
Quisque deos ergo sequitur fabricatos in auro,<br>
Argento uel lapide, ligno uel aeramine fusos,<br>
**iuxix infjlix mittjtzw in ignj wjfjhtzx,<br>
Nec ibi permoritur, sed dat cruciatus iniquos.<br>
Sunt homines pecorum similes in ista natura,<br>
Qui nolunt accipere frenum Dei summi uagantes;<br>
Cum ipsi non durant seruorum talia ferre,<br>
In quorum saepe discendunt sanguine diri.<br>
Dicentes adiciunt: 'Nihil est post funera nostra;<br>
Dum uiuimus. hoc est'. et incumbunt more suillo;<br>
'Nulla sit luxuria, quae nos pertranseat aeuo;<br>
Dum tempus est uitae, perfruamur omnia saecli.'<br>
Indisciplinati clementiam Dei refugant<br>
Strenia&lt;s&gt; sectantes, quasi sola uita sit ipsa.<br>
Sic re&lt;ce&gt;dunt a Deo, qui promittit uiuere semper:<br>
Contra bonum pugnant, cum sit repugnandum iniquo.<br>
Errauimus omnes manifesto, saeculo suasi,<br>
Sed gratia Domini prouocamur credere legi.<br>
Propterea uenit et fecit trophaea latenter<br>
Et fuit homo Deus, ut nos in futuro haberet.<br>
Sed plurimi pereunt, qui putant utrisque placere,<br>
Idolis atque Deo, placeat cum nemo duobus.<br>
Unus est in caelo Deus caeli, terrae marisque,<br>
Quem Moyses docuit ligno pependisse pro nobis.<br>
Unde quidem errant ignaui talia passum,<br>
Non satis intenti mysterio Dei secretum.<br>
Inuidia diaboli mors introiuit in orbem,<br>
Quam Deus occulte destruxit uirgine natus.<br>
Qua natiuitate excordantur caeci Iudaei,<br>
Infatuant stulto&lt;s&gt; scelere commisso cruenti.<br>
Nemo potest ullum excusamen dicere postquam,<br>
Cum modo sit nobis facultas data credendi.<br>
Non uenit in uano Deus in terris e caelo,<br>
Sed uenit, ut faceret populum suo nomine dictum.<br>
Quem si quis confessus non erit in ista natura,<br>
Perdit et quod uixit, et in poena&lt;s&gt; sero declamat;<br>
Aut certe dum sperat &lt;ex&gt;pectans credere canus,<br>
Excluditur diuius ab aeterna uita defunctus.<br>
Ergo iam ad illum citius recordari debemus,<br>
Qui nobis post obitum pollicetur reddere uitam.<br>
Insuper hoc addit, immortales esse futuros<br>
Et frui, quod oculus non uiderat ante, uidendo.<br>
Sex milibus annis prouenient ista repletis,<br>
Quo tempore nos ipsos spero iam in litore portus.<br>
Tunc homo resurget solis in agone reductus<br>
Et gaudet in Deo reminiscens, quid fuit ante;<br>
Qui, sicut audiuit fragilis in pristina carne,<br>
Cum sit incorruptus, recognoscit ante promissa.<br>
Quam gloria&lt;m&gt; mirans homini prouenisse sic inquit:<br>
Qualiter audiui prius, sic singula cerno.<br>
Haec pariter omnes clamant ab inferno leuati:<br>
Quemadmodu&lt;m&gt; ante audiuimus, ecce uidemus!<br>
Cedet dolor omnis a corpore, cedet et ulcus,<br>
Nec erit anxietas ulla nisi gaudia semper.<br>
Quisque tribus credit et sentit unum adesse,<br>
Hic erit perpetuus in aeterna saecla renatus.<br>
Sed quidam hoc aiunt: Quando haec uentura putamus?<br>
Accipite paucis, quibus actis illa sequantur.<br>
Multa quidem signa fient tantae termini pesti,<br>
Sed erit initium septima persecutio nostra.<br>
Ecce &lt;iam&gt; ianua&lt;m&gt; pulsat et cogitur esse,<br>
Quae cito traiciet Gothis irrumpentibus amne.<br>
Rex Apollion erit cum ipsis, nomine dirus,<br>
Qui persecutionem dissipet sanctorum in armis.<br>
Pergit ad Romam cum multa milia gentis<br>
Decretoque Dei captiuat ex parte subactos.<br>
Multi senatorum tunc enim captiui deflebunt<br>
Et Deum caelorum blasphemant a barbaro uicti.<br>
Hi tamen gentiles pascunt Christianos ubique,<br>
Quos magis ut fratres requirunt gaudio pleni.<br>
Nam luxuriosos et idola uana colentes<br>
Persecuntur enim et senatum sub iugo mittunt.<br>
Haec mala percipiunt, qui sunt persecuti dilectos:<br>
Mensibus in quinque trucidantur isto sub hoste.<br>
Exsurgit interea sub ipso tempore Syrus,<br>
Qui terreat hostes et liberet inde senatum.<br>
Ex infero redit, qui fuerat regno praeceptus<br>
Et diu seruatus cum pristino corpore notus.<br>
Dicimus hunc autem Neronem esse uetustum,<br>
Qui Petrum et Paulum prius puniuit in urbem.<br>
Ipse redit iterum sub ipso saeculi fine[m]<br>
Ex locis apocryphis, qui fuit reseruatus in ista.<br>
Hunc ipse &lt;se&gt;natus inuisum esse mirantur;<br>
Qui cum apparuerit, quasi deum esse putabunt.<br>
Sed priusquam ille ueniat, prophetabit Helias<br>
Tempore partito, medio ebdomadis axe[m].<br>
Completo spatio succedit ille nefandus,<br>
Quem et Iudaei simul tunc cum Romanis adorant.<br>
Quamquam erit alius, quem expectent ab oriente,<br>
In nostra caede tamen saeuient cum rege Nerone.<br>
Ergo cum Helias in Iudaea terra prophetat<br>
Et &lt;signo&gt; signat populum in nomine Christi;<br>
De quibus quam multi quoniam illi credere nolunt,<br>
Supplicat iratus Altissimum, ne pluat inde:<br>
Clausum erit caelum ex eo nec rore madescet,<br>
Flumina quoque iratus in sanguine uertit.<br>
xtjwjlix tjwwf njh xzdft fontibzx fqzfj,<br>
Ut famis inuadat, erit tunc et lues in orbe.<br>
Ista quia faciat, cruciati nempe Iudaei<br>
Multa aduersus eum conflant in crimina falsa,<br>
Incenduntque prius senatum consurgere in ira<br>
Et dicunt Heliam inimicum esse Romanis.<br>
Tunc inde confertim motus senatus ab illis<br>
Exorant Neronem precibus et donis iniquis:<br>
Tolle inimicos populi de rebus humanis<br>
Per quos et dii nostri conculcantur neque coluntur.<br>
At ille suppletus furia precibusque senatus<br>
Uehiculo publico rapit ab oriente prophetas.<br>
Qui satis ut faciat illis uel certe Iudaeis,<br>
Immolat hos primum et sic ad ecclesias exit.<br>
Sub quorum martyrio decima pars corruit urbis<br>
Et pereunt ibi homines septem milia plena.<br>
Illos autem Dominus quarto die tollit in auras,<br>
Quos illi uetuerant sepulturae condi iacentes<br>
Suscita&lt;n&gt;turque solo immortales facti de morte,<br>
Quos inimici sui suspiciunt ire per auras.<br>
Territi nec sic sunt, sed magis intra crudescunt<br>
Ad populum Christi execrantes odio toto.<br>
Indurauit enim Altissimus corda nefanda,<br>
Sicut Pharaoni prius indurauerat aures.<br>
Hic ergo rex durus et iniquus, Nero fugatus,<br>
Pelli iubet populum Christianum ipsa de urbe,<br>
Participes autem duo&lt;s&gt; sibi Caesares addit,<br>
Cum quibus hunc populum persequatur diro furore.<br>
Mittunt et edicta per iudices omnes ubique,<br>
Ut genus hoc hominum faciant sine nomine Christi.<br>
Praecipiunt quoque simulacris tura ponenda<br>
Et, ne quis lateat, omnes coronati procedant.<br>
In ista historia si fidelis ire negauit,<br>
Feliciter exit: sin uero, de turba fit unus.<br>
Nulla dies pacis tunc erit nec oblatio Christo,<br>
Sed cruor ubique manat, quem describere uincor;<br>
Uincunt enim lacrimae, deficit manus, corda tremescunt,<br>
Quamquam sit martyribus aptum tot funera ferre;<br>
Per mare, per terras, per insolas atque latebras<br>
Scrutaturque diu, exsecratos uictima ducunt.<br>
Haec Nero tunc faciet, triennii tempore toto<br>
Et anno dimidio statuta tempora complet.<br>
Pro cuius facinore ueniet uindicta letalis,<br>
Ut urbis et populus ille cum ipso tradatur,<br>
Tollatur imperium, quod fuit inique repletum,<br>
Quod per tributa mala diu macerabat omnes.<br>
Exurgit iterum in istius clade Neronis<br>
Rex ad oriente&lt;m&gt; cum quattuor gentibus inde,<br>
Inuitatque sibi quam multas gentes ad urbem,<br>
Qui ferant auxilium, licet sit fortissimus ipse,<br>
Implebitque mare nauibus cum milia multa,<br>
Et si quis occurrerit illi, mactabitur ense;<br>
Captiuatque prius Tyrum et Sidona subactas,<br>
Nam inde finitimas gentes terrore fatiscunt.<br>
Hinc lues, hinc bella, hinc fames, hinc nuntia dura<br>
Miscenturque simul, quo fiat turbatio mentis.<br>
Interea fremitum dat tuba de caelo repente,<br>
Cuius omni loco sonitus praecordia turbat.<br>
Uidebitur et tunc igne quadriga per astra<br>
Et facula currens, nuntiet ut gentibus ignem.<br>
Siccatur fluuius Euphrates denique totus,<br>
Ut uia paretur regi cum gentibus illis.<br>
Persae, Medi simul Caldaei, Babyloni uenibunt,<br>
Immites et agiles, qui nesciant ulli dolore&lt;m&gt;<br>
Hic ergo exoriens cum coeperit inde uenire,<br>
Turbaturque Nero et senatus proxime uisum.<br>
Et ibunt illi tres Caesares resistere contra;<br>
Quos ille mactatos uolucribus donat in escam.<br>
Exercitus quorum necesse est uictorem adorent<br>
Cumque redeuntes in urbe mente mutata<br>
Spolian&lt;t&gt; templa et quidquid est intus in urbe,<br>
Diripiunt mactantque uiros ingenti cruore;<br>
Nouissime nudam adigunt incendio facta&lt;m&gt;,<br>
Ut neque uestigium eius appareat ultra.<br>
Cuius in exitio tabescunt corda potentium<br>
Nec se adinueniunt, in quo sin&lt;t&gt; tempore, bruti.<br>
Haec quidem gaudebat, sed tota terra gemebat;<br>
Uix tamen adinuenit illi retributio digna.<br>
Luget in aeternum, quae se iactabat aeterna,<br>
Cuius et tyranni iam tunc iudicantur a Summo.<br>
Stat tempus in finem fumante Roma maturum,<br>
Et merces aduenient meritis partita locorum.<br>
Inde tamen pergit uictor in terra Iudaea,<br>
Quem ipsi Iudaei expectant uincere Roma&lt;m&gt;<br>
Multa signa facit, ut illi credere possint,<br>
Ad seducendos eos quoniam est missus iniquus;<br>
Quem tamen e caelo increpat uox reddita Summi.<br>
De Persida homo immortalem esse se dicit.<br>
Nobis Nero factus Antichristus, ille Iudaeis;<br>
Isti duo semper prophetae sunt in ultima fine.<br>
Urbis perditio Nero est, hic terrae totius;<br>
De quo pauca tamen suggero, quae legi secreta.<br>
Displicet interea iam sero Iudaeis et ipsis,<br>
Susurrantque simul, quoniam sint fraude decepti.<br>
Exclamant pariter ad caelum uoce deflentes,<br>
Tunc Deus omnipotens, terminet ut cuncta, quae dixi,<br>
Producet populum celatum tempore multo.<br>
Sunt autem Iudaei trans Persida flumine clausi,<br>
Quos usque in finem uoluit Deus ibi morari.<br>
Captiuitas illos ibidem redegit ut essent;<br>
Ex duodena tribu noue&lt;m&gt; semis ibi morantur.<br>
Mendacium ibi non est, sed nec est odium ullum;<br>
Idcirco nec moritur filius suus ante parentes;<br>
Nec mortuos plangunt nec lugunt more de nostro,<br>
Expectant quoniam resurrectionemque futuram,<br>
Non animam ullam uescuntur additis escis,<br>
Sed olera tantum, quod sit sine sanguine fuso.<br>
Iustitia pleni illibato corpore uiuunt,<br>
In illis nec genesis exercit impia uires.<br>
Non febres accedunt in illis, non frigora saeua,<br>
Obtemperant quoniam uniuersa candide legis;<br>
Quae nos et ipsi sequemur pure uiuentes;<br>
Mors tantum aderat et labor, nam cetera surda.<br>
Hic erat populus, qui nunc est extra repositus.<br>
Siccato fluuio repetet in terra Iudaea;<br>
Cum ipsis et Deus ueniet implere promissa;<br>
Qui per totum iter exultat Deo praesente.<br>
Omnia uirescunt ante illos, omnia gaudent,<br>
Excipere sanctos ipsa creatura laetatur:<br>
Omni loco fontes exurgunt esse parati,<br>
Qua graditur populus Summi cum terrore caelesti.<br>
Umbraculum illis faciunt nubes, ne uexentur a sole,<br>
Et ne fatigentur, substernunt se montes et ipsi;<br>
Praemittetur enim ante illos angelus Alti,<br>
Qui ducatum eis pacificum praestet eundo.<br>
Hi sine labore leuiter gradiuntur euntes<br>
Et quasi leones, qua transeunt, omnia uastant.<br>
Nec legio ulla quidem poterit resistere contra,<br>
Si bellum intulerit, cum sit Deus ipse cum illis.<br>
Expugnant gentes, ciuitates quoque deponunt,<br>
Permissione Dei uiduant colonias omnes,<br>
Auro uel argento locupletanturque praedando<br>
Et sic honestati hymnos pariterque decantant.<br>
Mox autem properant sanctae ciuitati paternae,<br>
Expauescit enim terribilis ille tyrannus<br>
Et fugit ad reges Boreae cum concitu magno,<br>
Unde rapit populum, ut stet quasi contra &lt;re&gt;pugna&lt;n&gt;s.<br>
Cum properant autem exercitu Dei rebelles<br>
Sternunturque solo ab angelis proelio facto<br>
&lt;Et prensus ad&gt;ulter ipsius et pseudopropheta<br>
Mittunt&lt;ur in stagnum sub i&gt;gnea p&lt;o&gt;ena uiuentes.<br>
Quorumque pri&lt;m&gt;ores, praeposit&lt;i&gt; siue legati,<br>
In loco seruorum rediguntur sancti&lt;s&gt; iniqui.<br>
Interea sancti intrant in colonia sancta<br>
Qui Dei promissa capiant sine fine laetantes.<br>
Exorant Deum pro mortuis uti resurgant,<br>
Quod ipse promisit olim de anastasi prima.<br>
Incipiet Deus iam tunc inimicis irasci,<br>
Statu&lt;tu&gt;sque dies quoniam aduenit iniquis.<br>
Cum coeperit autem mundum iudicare per ignem,<br>
Deuitatque pios et cadit super impios ignis.<br>
Uix remanent pauci, qui referant talia facta,<br>
Et qui reseruantur, ut seruiant iustis, euadunt.<br>
Post persecutione&lt;m&gt; sanctorum et funera tanta<br>
Imminet ut ueniat dies detestabilis, ardens.<br>
Ecce canit caelo rauca, sed ubique resultans,<br>
Quae pauida&lt;t&gt; totum orbem in ruina cadentem.<br>
Sol fugit incaute, subito fit noctis imago,<br>
Et Deus exclamat: Quamdiu me ferre putasti?<br>
Cuius signo dato pestis ruit aethere toto,<br>
Cum strepitu tonitrui discendit impetus ignis.<br>
Tunc aliud atque aliud fulmen iactatur ab astris,<br>
Ignea tempesta fugit reseruata tot annis,<br>
Rugit pestifera clades, tremit excita tellus,<br>
Nec, quo se auertat, prouidet gens omnis humana.<br>
Stellae cadunt caeli, iudicantur astra nobiscum:<br>
Turbantur caelicolae, agitur dum saecli ruina.<br>
Suppetium nullum tunc erit et clamor inanis;<br>
Non nauis accipiet hominem, non ulla latebra;<br>
Nec illi subueniunt, quos ante pro magno colebant:<br>
Quisque sibi satagit, sed nihil proficit illi;<br>
His tantum proficiet, qui fuerint Christo notati;<br>
Ros ad illos erit, nam ceteris poena letalis.<br>
Pars incredulorum seruatur molliter usta,<br>
Ut genus ipsorum iterum se in ultimo plangat.<br>
Quocumque se uertunt homines, uis ignea feruit;<br>
Aer ipse mundi, qui placebat ante, crematur.<br>
Quod strepitus caeli ingruentes fulmine dicam,<br>
Cum ira tot annis collecta funditur omnis?<br>
Hinc ignis, hinc tonitrua, hinc turbines, tot mala, feruunt,<br>
Raptaturque polus subi&lt;ta&gt; ui mortis in umbram.<br>
Partim terra tremens laxat fu&lt;ndamenta...&gt;<br>
&lt;Par&gt;tim tonitrua disrumpunt moenia firma;<br>
&lt;Atque disturbantur m&gt;uri sicut puluis in auras;<br>
Saxa uolant, uen&lt;tis tremescunt&gt; tecta domorum.<br>
Uastantur patriae, prosternitur ciuitas omnis<br>
.......t ........os caelum uestigio tradat.<br>
Tot crepitus, tantos fragores t&lt;otque&gt; ruinas<br>
Quis po&lt;te&gt;rit ferre aut na&lt;u&gt;fragia tanta &lt;fugire&gt;?<br>
Quid misera mater faciet tunc paruolo dulci?<br>
At si pater natum piet, quid proficit illi?<br>
Uae refugis Domini, uae et sine Christo n&lt;e&gt;fa&lt;n&gt;dis,<br>
Quorum et laeta&lt;n&gt;tes iudicantur pie flentes!<br>
Pla&lt;ngit in&gt;terea mugitibus tota natura<br>
Donec cesset furia &lt;tandem comp&gt;leta caelestis.<br>
Tunc mensibus septem remundabitur terra per ignem<br>
Et qui f&lt;uit&gt; humilis ueniens de caelo uidetur.<br>
Cum illo descendunt angeli claritatis aeternae,<br>
Rumpun&lt;tur&gt; et tumuli, exurgunt corpora iusta;<br>
Quae rapiunt nubes et portant &lt;obui&gt;a&lt;m Ch&gt;risto<br>
In a&lt;e&gt;ra, Dominum excipiunt sancti uiuentes.<br>
Suscitat e&lt;t&gt; illos, ut uideant gloriam eius,<br>
Quem cruce fixerunt; sed denuo reddet in imis.<br>
Uae miser&lt;is&gt; illis! Testis est necatus ab illis.<br>
Quod poenis ipsorum prouidi dolo t..mus istic<br>
Haec non de inuidia canimus, sed fixa uidemus.<br>
Cum iusti laetantur, &lt;il&gt;li in inferno cremantur;<br>
Dau&lt;id&gt; illis dixit: Domine, redde ill&lt;is&gt; iniqua!<br>
Et si non crediderint, in umbra mortis habebunt.<br>
&lt;H&gt;ic utique poterat plebi suae laeta precari<br>
Cur &lt;magis op&gt;tauit: Discendant uiu&lt;i&gt; deorsum<br>
Ceteri qui fuera&lt;n&gt;t in aduentum Christi de sanctis?<br>
De duobus populis fugit i&lt;..&gt;gia Su&lt;mmi&gt;<br>
... haec maior faciet immutentur ei cito. amen.
</p>

<p class=border></P>

<p>
<table border=0 cellspacing=15 cellpadding=0 align=CENTER>
<tr>
	<td><a href="/christian.html">Christian Latin</A>
	<td><a href="/index.html">The Latin Library</A>
	<td><a href="/classics.html">The Classics Page</A>
</TABLE>
</P>
</BODY>
</HTML>