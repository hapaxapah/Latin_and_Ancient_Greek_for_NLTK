<html>
	<head>
		<title>
			Seneca: Hercules
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>

<body>

<p class=pagehead>L. ANNAEI SENECAE HERCVLES [OETAEVS]
</p>

<p class=border></P>

<p>
<b>Hercvles</B> Sator deorum, cuius excussum manu<br>
utraeque Phoebi sentiunt fulmen domus,<br>
secure regna: protuli pacem tibi,<br>
quacumque Nereus porrigi terras uetat.<br>
non est tonandum; perfidi reges iacent,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
saeui tyranni. fregimus quidquid fuit<br>
tibi fulminandum. sed mihi caelum, parens,<br>
adhuc negatur? parui certe Ioue<br>
ubique dignus teque testata est meum<br>
patrem nouerca. quid tamen nectis moras?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
numquid timemur? numquid impositum sibi<br>
non poterit Atlas ferre cum caelo Herculem?<br>
quid astra, genitor, quid negas? mors me tibi<br>
certe remisit, omne concessit malum<br>
quod terra genuit, pontus aer inferi:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
nullus per urbes errat Argolicas leo,<br>
Stymphalis icta est, Maenali nulla est fera;<br>
sparsit peremptus aureum serpens nemus<br>
et hydra uires posuit et notos Hebro<br>
cruore pingues hospitum fregi greges&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
hostique traxi spolia Thermodontiae.<br>
uici regentem fata nec tantum redi,<br>
sed trepidus atrum Cerberum uidit dies<br>
et ille solem. nullus Antaeus Libys<br>
animam resumit, cecidit ante aras suas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>
Busiris, una Geryon sparsus manu<br>
taurusque populis horridus centum pauor.<br>
quodcumque tellus genuit infesta occidit<br>
meaque fusum est dextera: iratis deis<br>
non licuit esse. si negat mundus feras,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br>
animum nouerca, redde nunc nato patrem<br>
uel astra forti. nec peto ut monstres iter;<br>
permitte tantum, genitor: inueniam uiam.<br>
Vel si times ne terra concipiat feras,<br>
properet malum quodcumque, dum terra Herculem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br>
habet uidetque: nam quis inuadet mala<br>
aut quis per urbes rursus Argolicas erit<br>
Iunonis odio dignus? in tutum meas<br>
laudes redegi, nulla me tellus silet:<br>
me sensit ursae frigidum Scythicae genus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br>
Indusque Phoebo subditus, cancro Libys;<br>
te, clare Titan, testor: occurri tibi<br>
quacumque fulges, nec meos lux prosequi<br>
potuit triumphos, solis excessi uices<br>
intraque nostras substitit metas dies.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br>
natura cessit, terra defecit gradum:<br>
lassata prior est. nox et extremum chaos<br>
in me incucurrit: inde ad hunc orbem redi,<br>
nemo unde retro est. tulimus Oceani minas,<br>
nec ulla ualuit quatere tempestas ratem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br>
quamcumque pressi&#151;pars quota est Perseus mei?<br>
Iam uacuus aether non potest odio tuae<br>
sufficere nuptae quasque deuincam feras<br>
tellus timet concipere nec monstra inuenit.<br>
ferae negantur: Hercules monstri loco&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><br>
iam coepit esse; quanta non fregi mala,<br>
quot scelera nudus? quidquid immane obstitit,<br>
solae manus strauere; nec iuuenis feras<br>
timui nec infans. quidquid est iussum leue est,<br>
nec ulla nobis segnis illuxit dies.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br>
o quanta fudi monstra quae nullus mihi<br>
rex imperauit! institit uirtus mihi<br>
Iunone peior. Sed quid inpauidum genus<br>
fecisse prodest? non habent pacem dei:<br>
purgata tellus omnis in caelo uidet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><br>
quodcumque timuit: transtulit Iuno feras.<br>
ambit peremptus cancer ardentem plagam<br>
Libyaeque sidus fertur et messes alit;<br>
annum fugacem tradit Astraeae leo,<br>
at ille, iactans feruidam collo iubam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</span><br>
austrum madentem siccat et nimbos rapit.<br>
inuasit omnis ecce iam caelum fera<br>
meque antecessit: uictor e terris meos<br>
specto labores, astra portentis prius<br>
ferisque Iuno tribuit, ut caelum mihi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</span><br>
faceret timendum&#151;sparserit mundum licet<br>
caelumque terris peius ac peius Styge<br>
irata faciat, dabitur Alcidae locus.<br>
Si post feras, post bella, post Stygium canem<br>
hauddum astra merui, Siculus Hesperium latus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span><br>
tangat Pelorus, una iam tellus erit:<br>
illinc fugabo maria; si iungi iubes,<br>
committat undas Isthmos, et iuncto salo<br>
noua ferantur Atticae puppes uia.<br>
mutetur orbis, uallibus currat nouis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span><br>
Hister nouasque Tanais accipiat uias.<br>
Da, da tuendos, Iuppiter, saltem deos:<br>
illa licebit fulmen a parte auferas,<br>
ego quam tuebor. siue glacialem polum,<br>
seu me tueri feruidam partem iubes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><br>
hac esse superos parte securos puta.<br>
Cirrhaea Paean templa et aetheriam domum<br>
serpente caeso meruit&#151;o quotiens iacet<br>
Python in hydra! Bacchus et Perseus deis<br>
iam se intulere&#151;sed quota est mundi plaga&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><br>
oriens subactus aut quota est Gorgon fera?<br>
quis astra natus laudibus meruit suis<br>
ex te et nouerca? quem tuli mundum peto.<br>
&nbsp;&nbsp;&nbsp;&nbsp;&nbsp;&nbsp;Sed tu, comes laboris Herculei, Licha,<br>
perfer triumphos, Euryti uictos lares&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">100</span><br>
stratumque regnum. uos pecus rapite ocius<br>
qua templa tollens ora Cenaei Iouis<br>
aestu timendum spectat Euboicum mare.<br>
&nbsp;&nbsp;&nbsp;&nbsp;&nbsp;&nbsp;<b>Chorvs</B> Par ille est superis cui pariter dies<br>
et fortuna fuit; mortis habet uices&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">105</span><br>
lente cum trahitur uita gementibus.<br>
Quisquis sub pedibus fata rapacia<br>
et puppem posuit fluminis ultimi,<br>
non captiua dabit bracchia uinculis<br>
nec pompae ueniet nobile ferculum:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">110</span><br>
numquam est ille miser cui facile est mori.<br>
Illum si medio decipiat ratis<br>
ponto, cum Borean expulit Africus<br>
aut Eurus Zephyrum, cum mare diuidunt,<br>
non puppis lacerae fragmina conligit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">115</span><br>
ut litus medio speret in aequore:<br>
uitam qui poterit reddere protinus,<br>
solus non poterit naufragium pati.<br>
&nbsp;&nbsp;&nbsp;&nbsp;&nbsp;&nbsp;Nos turpis macies et lacrimae tenent<br>
et crinis patrio puluere sordidus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">120</span><br>
nos non flamma rapax, non fragor obruit:<br>
felices sequeris, mors, miseros fugis.<br>
Stamus, sed patriae messibus heu locus<br>
et siluis dabitur, lapsaque sordidae<br>
fient templa casae; iam gelidus Dolops&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">125</span><br>
hac ducet pecudes qua tepet obrutus<br>
stratae qui superest Oechaliae cinis.<br>
illo Thessalicus pastor in oppido<br>
indocta referens carmina fistula<br>
cantu nostra canet tempora flebili;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">130</span><br>
et dum pauca deus saecula contrahet,<br>
quaeretur patriae quis fuerit locus.<br>
Felix incolui non steriles focos<br>
nec ieiuna soli iugera Thessali:<br>
ad Trachina uocor, saxa rigentia&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">135</span><br>
et dumeta iugis horrida torridis,<br>
uix gratum pecori montiuago nemus.<br>
At si quas melior sors famulas uocat,<br>
illas aut uolucer transferet Inachus<br>
aut Dircaea colent moenia, qua fluit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">140</span><br>
Ismenos tenui flumine languidus&#151;<br>
hic mater tumidi nupserat Herculis?<br>
&nbsp;&nbsp;&nbsp;&nbsp;&nbsp;&nbsp;Falsa est de geminis fabula noctibus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">147</span><br>
aether cum tenuit sidera longius<br>
commisitque uices Lucifer Hespero<br>
et Solem uetuit Delia tardior:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">150</span><br>
quae cautes Scythiae, quis genuit lapis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">143</span><br>
num Titana ferum te Rhodope tulit,<br>
te praeruptus Athos, te fera Caspia,<br>
quae uirgata tibi praebuit ubera?<br>
nullis uulneribus peruia membra sunt:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">151</span><br>
ferrum sentit hebes, lentior est chalybs;<br>
in nudo gladius corpore frangitur<br>
et saxum resilit, fataque neglegit<br>
et mortem indomito pectore prouocat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">155</span><br>
Non illum poterant figere cuspides,<br>
non arcus Scythica tensus harundine,<br>
non quae tela gerit Sarmata frigidus<br>
aut qui soliferae suppositus plagae<br>
uicino Nabatae uulnera derigit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">160</span><br>
Parthus Gnosiacis certior ictibus.<br>
&nbsp;&nbsp;&nbsp;&nbsp;&nbsp;&nbsp;Muros Oechaliae corpore propulit;<br>
nil obstare ualet; uincere quod parat<br>
iam uictum est&#151;quota pars uulnere concidit?<br>
pro fato potuit uultus iniquior&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">165</span><br>
et uidisse sat est Herculeas minas.<br>
quis uastus Briareus, quis tumidus Gyges,<br>
supra Thessalicum cum stetit aggerem<br>
caeloque insereret uipereas manus,<br>
hoc uultu riguit? commoda cladibus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">170</span><br>
magnis magna patent, nil superest mali:<br>
iratum miserae uidimus Herculem.<br>
&nbsp;&nbsp;&nbsp;&nbsp;&nbsp;&nbsp;<b>Iole</B> At ego infelix non templa suis<br>
conlapsa deis sparsosue focos,<br>
natis mixtos arsisse patres&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">175</span><br>
hominique deos, templa sepulcris:<br>
nullum querimur commune malum.<br>
alio nostras fortuna uocat<br>
lacrimas, alias flere ruinas<br>
&nbsp;&nbsp;&nbsp;&nbsp;&nbsp;&nbsp;mea fata iubent.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">180</span><br>
quae prima querar? quae summa gemam?<br>
pariter cunctas deflere iuuat,<br>
nec plura dedit pectora Tellus,<br>
ut digna sonent uerbera fatis.<br>
&nbsp;&nbsp;&nbsp;&nbsp;&nbsp;&nbsp;Me uel Sipylum flebile saxum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">185</span><br>
&nbsp;&nbsp;&nbsp;&nbsp;&nbsp;&nbsp;fingite, superi,<br>
uel in Eridani ponite ripis,<br>
ubi maesta sonat Phaethontiadum<br>
&nbsp;&nbsp;&nbsp;&nbsp;&nbsp;&nbsp;silua sororum;<br>
me uel Siculis addite saxis,<br>
ubi fata gemam Thessala Siren,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">190</span><br>
uel in Edonas tollite siluas,<br>
qualis natum Daulias ales<br>
solet Ismaria flere sub umbra:<br>
formam lacrimis aptate meis<br>
resonetque malis aspera Trachin.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">195</span><br>
Cypria lacrimas Myrrha tuetur,<br>
raptum coniunx Ceyca gemit,<br>
sibi Tantalis est facta superstes;<br>
fugit uultus Philomela suos<br>
natumque sonat flebilis Atthis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">200</span><br>
cur mea nondum capiunt uolucres<br>
&nbsp;&nbsp;&nbsp;&nbsp;&nbsp;&nbsp;bracchia plumas?<br>
felix, felix, cum silua domus<br>
&nbsp;&nbsp;&nbsp;&nbsp;&nbsp;&nbsp;nostra feretur<br>
patrioque sedens ales in agro<br>
referam querulo murmure casus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">205</span><br>
uolucremque Iolen fama loquetur.<br>
&nbsp;&nbsp;&nbsp;&nbsp;&nbsp;&nbsp;Vidi, uidi miseranda mei<br>
&nbsp;&nbsp;&nbsp;&nbsp;&nbsp;&nbsp;fata parentis,<br>
cum letifero stipite pulsus<br>
tota iacuit sparsus in aula:<br>
pro, si tumulum fata dedissent,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">210</span><br>
quotiens, genitor, quaerendus eras!<br>
potuine tuam spectare necem,<br>
nondum teneras uestite genas<br>
necdum forti sanguine, Toxeu?<br>
Quid uestra queror fata, parentes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">215</span><br>
quos in tutum mors aequa tulit?<br>
mea me lacrimas fortuna rogat:<br>
iam iam dominae captiua colus<br>
&nbsp;&nbsp;&nbsp;&nbsp;&nbsp;&nbsp;fusosque legam.<br>
Pro, saeue decor formaque mortem<br>
&nbsp;&nbsp;&nbsp;&nbsp;&nbsp;&nbsp;paritura mihi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">220</span><br>
tibi cuncta domus concidit uni,<br>
dum me genitor negat Alcidae<br>
atque Herculeus socer esse timet.<br>
&nbsp;&nbsp;&nbsp;&nbsp;&nbsp;&nbsp;Sed iam dominae tecta petantur.<br>
&nbsp;&nbsp;&nbsp;&nbsp;&nbsp;&nbsp;<b>Chorvs</B> Quid regna tui clara parentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">225</span><br>
proauosque tuos respicis amens?<br>
fugiat uultus fortuna prior.<br>
felix quisquis nouit famulum<br>
&nbsp;&nbsp;&nbsp;&nbsp;&nbsp;&nbsp;regemque pati<br>
uultusque suos uariare potest.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">230</span><br>
rapuit uires pondusque mali<br>
casus animo qui tulit aequo.<br>
&nbsp;&nbsp;&nbsp;&nbsp;&nbsp;&nbsp;<b>Nvtrix</B> O quam cruentus feminas stimulat furor,<br>
cum patuit una paelici et nuptae domus!<br>
Scylla et Charybdis Sicula contorquens freta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">235</span><br>
minus est timenda, nulla non melior fera est.<br>
Namque ut reluxit paelicis captae decus<br>
et fulsit Iole qualis innubis dies<br>
purisue clarum noctibus sidus micat,<br>
stetit furenti similis ac toruum intuens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">240</span><br>
Herculea coniunx; feta ut Armenia iacens<br>
sub rupe tigris hoste conspecto exilit<br>
aut iussa thyrsum quatere conceptum ferens<br>
Maenas Lyaeum dubia quo gressus agat<br>
haesit parumper; tum per Herculeos lares&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">245</span><br>
lymphata rapitur, tota uix satis est domus:<br>
incurrit, errat, sistit, in uultus dolor<br>
processit omnis, pectori paene intimo<br>
nihil est relictum; fletus insequitur minas.<br>
nec unus habitus durat aut uno furit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">250</span><br>
contenta uultu: nunc inardescunt genae,<br>
pallor ruborem pellit et formas dolor<br>
errat per omnes; queritur implorat gemit.<br>
&nbsp;&nbsp;&nbsp;&nbsp;&nbsp;&nbsp;Sonuere postes ecce praecipiti gradu,<br>
secreta mentis ore confuso exerit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">255</span><br>
&nbsp;&nbsp;&nbsp;&nbsp;&nbsp;&nbsp;<b>Deianira</B> Quamcumque partem sedis aetheriae premis,<br>
coniunx Tonantis, mitte in Alciden feram<br>
quae mihi satis sit. si qua fecundum caput<br>
palude tota uastior serpens mouet,<br>
ignara uinci, si quid excessit feras&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">260</span><br>
immane dirum horribile, quo uiso Hercules<br>
auertat oculos, hoc specu immenso exeat.<br>
Vel si ferae negantur, hanc animam, precor,<br>
conuerte in aliquod&#151;quodlibet possum malum<br>
hac mente fieri. commoda effigiem mihi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">265</span><br>
parem dolori: non capit pectus minas.<br>
quid excutis telluris extremae sinus<br>
orbemque uersas? quid rogas Ditem mala?<br>
omnes in isto pectore inuenies feras<br>
quas timuit; odiis accipe hoc telum tuis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">270</span><br>
ego sum, nouerca, perdere Alciden potens:<br>
perfer manus quocumque; quid cessas, dea?<br>
utere furente! quod iubes fieri nefas?<br>
reperi, quid haeres? ipsa iam cesses licet,<br>
haec ira satis est. <b>Nvt.</B> Pectoris sani parum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">275</span><br>
alumna, questus comprime et flammas doma;<br>
frena dolorem. coniugem ostende Herculis.<br>
<b>De.</B> Iole meis captiua germanos dabit<br>
natis Iouisque fiet ex famula nurus?<br>
num flamma cursus pariter et torrens feret&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">280</span><br>
et ursa pontum sicca caeruleum bibet?<br>
non ibo inulta: gesseris caelum licet<br>
totusque pacem debeat mundus tibi,<br>
est aliquid hydra peius: iratae dolor<br>
nuptae. quis ignis tantus in caelum furit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">285</span><br>
ardentis Aetnae? quidquid est uictum tibi<br>
hic uincet animus&#151;capta praeripiet toros?<br>
adhuc timebam monstra, iam nullum est malum:<br>
cessere pestes, in locum uenit ferae<br>
inuisa paelex. summe pro rector deum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">290</span><br>
et clare Titan, Herculis tantum fui<br>
coniunx timentis; uota quae superis tuli<br>
cessere captae, paelici felix fui,<br>
illi meas audistis, o superi, preces,<br>
incolumis illi remeat&#151;o nulla dolor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">295</span><br>
contente poena, quaere supplicia horrida,<br>
incogitata, infanda, Iunonem doce<br>
quid odia ualeant: nescit irasci satis.<br>
&nbsp;&nbsp;&nbsp;&nbsp;&nbsp;&nbsp;Pro me gerebas bella, propter me uagas<br>
Achelous undas sanguine infecit suo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">300</span><br>
cum lenta serpens fieret, in taurum trucem<br>
nunc flecteret serpente deposita minas,<br>
et mille in hoste uinceres uno feras.<br>
iam displicemus, capta praelata est mihi&#151;<br>
non praeferetur: qui dies thalami ultimus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">305</span><br>
nostri est futurus, hic erit uitae tuae.<br>
Quid hoc? recedit animus et ponit minas;<br>
iam cessat ira&#151;quid miser langues dolor?<br>
perdis furorem, coniugis sanctae fidem<br>
mihi reddis iterum. quid uetas flammas ali?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">310</span><br>
quid frangis ignes? hunc mihi serua impetum,<br>
pares eamus&#151;non erit uotis opus:<br>
aderit nouerca quae manus nostras regat<br>
nec inuocata. <b>Nvt.</B> Quod paras demens scelus?<br>
perimes maritum, cuius extremus dies&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">315</span><br>
primusque laudes nouit et caelo tenus<br>
erecta terras fama suppositas habet?<br>
iam tota in istos terra consurget lares<br>
domusque soceri prima et Aetolum genus<br>
sternetur omne, saxa iam dudum ac faces&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">320</span><br>
in te ferentur, uindicem tellus suum<br>
defendet omnis: una quot poenas dabis!<br>
Effugere terras crede et humanum genus<br>
te posse&#151;fulmen genitor Alcidae gerit:<br>
iam iam minaces ire per caelum faces&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">325</span><br>
specta et tonantem fulmine excusso diem.<br>
mortem quoque ipsam, quam putes tutam, time:<br>
dominatur illic patruus Alcidae tui.<br>
quocumque perges, misera, cognatos deos<br>
illi uidebis. <b>De.</B> Maximum fieri scelus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">330</span><br>
et ipsa fateor, sed dolor fieri iubet.<br>
<b>Nvt.</B> Moriere. <b>De.</B> Moriar Herculis nempe incluti<br>
coniunx nec ullus nocte discussa dies<br>
uiduam notabit nec meos paelex toros<br>
captiua capiet. ante ab occasu dies&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">335</span><br>
nascetur, Indos ante glacialis polus<br>
Scythasue tepida Phoebus inficiet rota,<br>
quam me relictam Thessalae inspiciant nurus.<br>
meo iugales sanguine extinguam faces.<br>
aut pereat aut me perimat; elisis feris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">340</span><br>
et coniugem addat, inter Herculeos licet<br>
me quoque labores numeret: Alcidae toros<br>
moritura certe corpore amplectar meo.<br>
Ire, ire ad umbras Herculis nuptam libet,<br>
sed non inultam: si quid ex nostro Hercule&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">345</span><br>
concepit Iole, manibus euellam meis<br>
ante et per ipsas paelicem inuadam faces.<br>
me nuptiali uictimam feriat die<br>
infestus, Iolen dum supra exanimem ruam:<br>
felix iacet quicumque quos odit premit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">350</span><br>
<b>Nvt.</B> Quid ipsa flammas pascis et uastum foues<br>
ultro dolorem? misera, quid cassum times?<br>
dilexit Iolen: nempe cum staret parens<br>
regisque natam peteret&#151;in famulae locum<br>
regina cecidit: perdidit uires amor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">355</span><br>
multumque ab illa traxit infelix status.<br>
illicita amantur, excidit quidquid licet.<br>
<b>De.</B> Fortuna amorem peior inflammat magis:<br>
amat uel ipsum quod caret patrio lare,<br>
quod nudus auro crinis et gemma iacet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">360</span><br>
ipsas misericors forsan aerumnas amat;<br>
hoc usitatum est Herculi: captas amat.<br>
<b>Nvt.</B> Dilecta Priami nempe Dardanii soror<br>
concessa famula est; adice quot nuptas prius,<br>
quot uirgines dilexit: errauit uagus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">365</span><br>
Arcadia nempe uirgo, Palladios choros<br>
dum nectit, Auge, uim stupri passa excidit,<br>
nullamque amoris Hercules retinet notam.<br>
referam quid alias? nempe Thespiades uacant<br>
breuique in illis arsit Alcides face.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">370</span><br>
hospes Timoli Lydiam fouit nurum<br>
et amore captus ad leues sedit colos,<br>
tenerum feroci stamen intorquens manu.<br>
nempe illa ceruix spolia deposuit ferae<br>
crinemque mitra pressit et famulus stetit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">375</span><br>
hirtam Sabaea marcidus myrrha comam:<br>
ubique caluit, sed leui caluit face.<br>
<b>De.</B> Haerere amantes post uagos ignes solent.<br>
<b>Nvt.</B> Famulamne et hostis praeferet gnatam tibi?<br>
<b>De.</B> Vt laeta siluas forma uernantes habet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">380</span><br>
quas nemore nudo primus inuestit tepor,<br>
at cum solutos expulit Boreas Notos<br>
et saeua totas bruma decussit comas,<br>
deforme solis aspicis truncis nemus:<br>
sic nostra longum forma percurrens iter&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">385</span><br>
deperdit aliquid semper et fulget minus,<br>
nec illa uenus est: quidquid in nobis fuit<br>
olim petitum cecidit et periit labans,<br>
aetas citato senior eripuit gradu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">390</span><br>
materque multum rapuit ex illo mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">389</span><br>
Vides ut altum famula non perdat decus?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">391</span><br>
cessere cultus penitus et paedor sedet;<br>
tamen per ipsas fulget aerumnas decor<br>
nihilque ab illa casus et fatum graue<br>
nisi regna traxit. hic meum pectus timor,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">395</span><br>
altrix, lacessit, hic rapit somnos pauor.<br>
Praeclara totis gentibus coniunx eram<br>
thalamosque nostros inuido uoto nurus<br>
optabat omnis, quae nimis quicquam deos<br>
orabat ullos: nuribus Argolicis fui&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">400</span><br>
mensura uoti. quem Ioui socerum parem,<br>
altrix, habebo? quis sub hoc mundo mihi<br>
dabitur maritus? ipse qui Alcidae imperat,<br>
facibus suis me iungat Eurystheus licet,<br>
minus est. toris caruisse regnantis leue est: &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">405</span><br>
alte illa cecidit quae uiro caret Hercule.<br>
<b>Nvt.</B> Conciliat animos coniugum partus fere.<br>
<b>De.</B> Hic ipse forsan diuidet partus toros.<br>
<b>Nvt.</B> Famula illa trahitur interim donum tibi.<br>
<b>De.</B> Hic quem per urbes ire praeclarum uides&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">410</span><br>
et uiua tergo spolia gestantem ferae,<br>
qui regna miseris donat et celsis rapit<br>
uasta grauatus horridam claua manum,<br>
cuius triumphos ultimi Seres canunt<br>
et quisquis alius orbe consaepto iacet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">415</span><br>
leuis est nec illum gloriae stimulat decor.<br>
errat per orbem, non ut aequetur Ioui<br>
nec ut per urbes magnus Argolicas eat:<br>
quod amet requirit, uirginum thalamos petit.<br>
si qua est negata, rapitur; in populos furit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">420</span><br>
nuptas ruinis quaerit et uitium impotens<br>
uirtus uocatur. cecidit Oechalia inclita<br>
unusque Titan uidit atque unus dies<br>
stantem et cadentem; causa bellandi est amor.<br>
totiens timebit Herculi natam parens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">425</span><br>
quotiens negabit, hostis est quotiens socer<br>
fieri recusat: si gener non est, ferit.<br>
&nbsp;&nbsp;&nbsp;&nbsp;&nbsp;&nbsp;Post haec quid istas innocens seruo manus,<br>
donec furentem simulet ac saeua manu<br>
intendat arcus meque natumque opprimat?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">430</span><br>
sic coniuges expellit Alcides suas,<br>
haec sunt repudia; nec potest fieri nocens:<br>
terris uideri sceleribus causam suis<br>
fecit nouercam. quid stupes segnis, furor?<br>
scelus occupandum est: perage, dum feruet manus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">435</span><br>
<b>Nvt.</B> Perimes maritum? <b>De.</B> Paelicis certe meae.<br>
<b>Nvt.</B> At Ioue creatum. <b>De.</B> Nempe et Alcmena satum.<br>
<b>Nvt.</B> Ferrone? <b>De.</B> Ferro. <b>Nvt.</B> Si nequis? <b>De.</B> Perimam dolo.<br>
<b>Nvt.</B> Quis iste furor est? <b>De.</B> Quem meus coniunx docet.<br>
<b>Nvt.</B> Quem nec nouerca potuit, hunc perimes uirum?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">440</span><br>
<b>De.</B> Caelestis ira quos premit, miseros facit:<br>
humana nullos. <b>Nvt.</B> Parce, miseranda, et time.<br>
<b>De.</B> Contempsit omnes ille qui mortem prius;<br>
libet ire in enses. <b>Nvt.</B> Maior admisso tuus,<br>
alumna, dolor est; culpa par odium exigat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">445</span><br>
cur saeua modicis statuis? ut laesa es, dole.<br>
<b>De.</B> Leue esse credis paelicem nuptae malum?<br>
quidquid dolorem pascit, hoc nimium puta.<br>
<b>Nvt.</B> Amorne clari fugit Alcidae tibi?<br>
<b>De.</B> Non fugit, altrix, remanet et penitus sedet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">450</span><br>
fixus medullis, crede; sed magnus dolor<br>
iratus amor est. <b>Nvt.</B> Artibus magicis fere<br>
coniugia nuptae precibus admixtis ligant.<br>
uernare iussi frigore in medio nemus<br>
missumque fulmen stare; concussi fretum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">455</span><br>
cessante uento, turbidum explicui mare<br>
et sicca tellus fontibus patuit nouis.<br>
habuere motum saxa, discussi fores<br>
umbrasque Ditis, et mea iussi prece<br>
manes locuntur, siluit infernus canis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">460</span><br>
nox media solem uidit et noctem dies:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">462</span><br>
mare terra caelum et Tartarus seruit mihi &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">461</span><br>
nihilque leges ad meos cantus tenet:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">463</span><br>
flectemus illum, carmina inuenient iter.<br>
<b>De.</B> Quas Pontus herbas generat aut quas Thessala<br>
sub rupe Pindus aluit inueniam malum<br>
cui cedat ille? carmine in terras mago<br>
descendat astris Luna desertis licet<br>
et bruma messes uideat et cantu fugax<br>
stet deprehensum fulmen et uersa uice&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">470</span><br>
medius coactis ferueat stellis dies:<br>
non flectet illum. <b>Nvt.</B> Vicit et superos Amor.<br>
<b>De.</B> Vincetur uni forsan et spolium dabit<br>
Amorque summus fiet Alcidae labor.<br>
&nbsp;&nbsp;&nbsp;&nbsp;&nbsp;&nbsp;Sed te per omne caelitum numen precor,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">475</span><br>
per hunc timorem: quidquid arcani apparo<br>
penitus recondas et fide tacita premas.<br>
<b>Nvt.</B> Quid istud est quod esse secretum petis?<br>
<b>De.</B> Non tela sunt, non arma, non ignis minax.<br>
<b>Nvt.</B> Praestare fateor posse me tacitam fidem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">480</span><br>
si scelere careat: interim scelus est fides.<br>
<b>De.</B> Circumspice agedum, ne quis arcana occupet,<br>
partemque in omnem uultus inquirens eat.<br>
<b>Nvt.</B> En locus ab omni tutus arbitrio uacat.<br>
<b>De.</B> Est in remoto regiae sedis loco&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">485</span><br>
arcana tacitus nostra defendens specus.<br>
non ille primos accipit soles locus,<br>
non ille seros, cum ferens Titan diem<br>
lassam rubenti mergit Oceano rotam.<br>
illic amoris pignus Herculei latet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">490</span><br>
altrix, fatebor: auctor est Nessus mali<br>
quem grauida Nephele Thessalo genuit duci,<br>
qua gelidus astris inserit Pindus caput<br>
ultraque nubes Othrys eductus riget.<br>
Namque ut subactus Herculis claua horridi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">495</span><br>
Achelous omnis facilis in species dari<br>
tandem peractis omnibus patuit feris<br>
unoque turpe subdidit cornu caput,<br>
me coniugem dum uictor Alcides habet,<br>
repetebat Argos. forte per campos uagus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">500</span><br>
Euenos altum gurgitem in pontum ferens<br>
iam paene summis turbidus ripis erat.<br>
transire Nessus uerticem solitus uadis<br>
pretium poposcit; meque iam dorso ferens<br>
qua iungit hominem spina deficiens equo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">505</span><br>
frangebat ipsas fluminis tumidi minas.<br>
Iam totus undis Nessus exierat ferox<br>
medioque adhuc errabat Alcides uado,<br>
uasto rapacem uerticem scindens gradu;<br>
at ille, ut esse uidit Alciden procul:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">510</span><br>
'tu praeda nobis' inquit 'et coniunx eris;<br>
prohibetur undis', meque complexu ferens<br>
gressum citabat. non tenent undae Herculem:<br>
'infide uector' inquit, 'immixti licet<br>
Ganges et Hister uallibus iunctis eant,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">515</span><br>
uincemus ambos, consequar telo fugam.'<br>
praecessit arcus uerba; tum longum ferens<br>
harundo uulnus tenuit haerentem fugam<br>
mortemque fixit. ille, iam quaerens diem,<br>
tabem fluentis uulneris dextra excipit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">520</span><br>
traditque nobis ungulae insertam suae,<br>
quam forte saeua sciderat auolsam manu.<br>
tunc uerba moriens addit: 'hoc' inquit 'magae<br>
dixere amorem posse defigi malo;<br>
hoc docta Mycale Thessalas docuit nurus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">525</span><br>
unam inter omnis Luna quam sequitur magas<br>
astris relictis. inlitas uestes dabis<br>
hac' inquit 'ipsa tabe, si paelex tuos<br>
inuisa thalamos tulerit et coniunx leuis<br>
aliam parenti dederit altisono nurum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">530</span><br>
hoc nulla lux conspiciat, hoc tenebrae tegant<br>
tantum remotae: sic potens uires suas<br>
sanguis tenebit.' uerba deprendit quies<br>
mortemque lassis intulit membris sopor.<br>
&nbsp;&nbsp;&nbsp;&nbsp;&nbsp;&nbsp;Tu, quam meis admittit arcanis fides,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">535</span><br>
perge ut nitentem uirus in uestem datum<br>
mentem per artus adeat et tacitum intumas<br>
intret medullas. <b>Nvt.</B> Ocius iussa exsequar,<br>
alumna, precibus tu deum inuictum aduoca,<br>
qui certa tenera tela dimittit manu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">540</span><br>
<b>De.</B> Te te precor, quem mundus et superi timent<br>
et aequor et qui fulmen Aetnaeum quatit,<br>
timende matri teliger saeuae puer:<br>
intende certa spiculum uelox manu,<br>
non ex sagittis leuibus: e numero, precor, &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">545</span><br>
grauiore prome quod tuae nondum manus<br>
misere in aliquem; non leui telo est opus,<br>
ut amare possit Hercules. rigidas manus<br>
intende et arcum cornibus iunctis para.<br>
nunc, nunc sagittam prome qua quondam horridus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">550</span><br>
Iouem petisti, fulmine abiecto deus<br>
cum fronte subita tumuit et rabidum mare<br>
taurus puellae uector Assyriae scidit;<br>
immitte amorem, uincat exempla omnia:<br>
amare discat coniuges. si quas decor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">555</span><br>
Ioles inussit pectori Herculeo faces,<br>
extingue totas, perbibat formam mei.<br>
tu fulminantem saepe domuisti Iouem,<br>
tu furua nigri sceptra gestantem poli,<br>
turbae ducem maioris et dominum Stygis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">560</span><br>
tuque, o nouerca grauior irata deus,<br>
cape hunc triumphum: solus euince Herculem.<br>
<b>Nvt.</B> Prolata uis est quaeque Palladia colu<br>
lassauit omnem texta famularem manum.<br>
nunc ingeratur uirus et uestis bibat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">565</span><br>
Herculea pestem; precibus augebo malum.<br>
&nbsp;&nbsp;&nbsp;&nbsp;&nbsp;&nbsp;In tempore ipso nauus occurrit Lichas:<br>
celanda uis est dira, ne pateant doli.<br>
<b>De.</B> O quod superbae non habent umquam domus,<br>
fidele semper regibus nomen Licha, &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">570</span><br>
cape hos amictus, nostra quos neuit manus,<br>
dum uagus in orbe fertur et uictus mero<br>
tenet feroci Lydiam gremio nurum,<br>
dum poscit Iolen. sed iecur fors horridum<br>
flectam merendo: merita uicerunt malos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">575</span><br>
non ante coniunx induat uestes iube<br>
quam ture flammas pascat et placet deos,<br>
cana rigentem populo cinctus comam.<br>
ipsa ad penates regios gressus feram<br>
precibusque Amoris horridi matrem colam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">580</span><br>
&nbsp;&nbsp;&nbsp;&nbsp;&nbsp;&nbsp;Vos, quas paternis extuli comites focis,<br>
Calydoniae, lugete deflendam uicem.<br>
&nbsp;&nbsp;&nbsp;&nbsp;&nbsp;&nbsp;<b>Chorvs</B> Flemus casus, Oenei, tuos<br>
comitum primos turba per annos,<br>
flemus dubios, miseranda, toros.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">585</span><br>
nos Acheloi tecum solitae<br>
pulsare uadum, cum iam tumidas<br>
uere peracto poneret undas<br>
gracilisque gradu serperet aequo<br>
nec praecipitem uolueret amnem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">590</span><br>
flauus rupto fonte Lycormas;<br>
nos Palladias ire per aras<br>
et uirgineos celebrare choros,<br>
nos Cadmeis orgia ferre<br>
tecum solitae condita cistis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">595</span><br>
cum iam pulso sidere brumae<br>
tertia soles euocat aestas<br>
et spiciferae concessa deae<br>
Attica mystas cludit Eleusin.<br>
nunc quoque casum quemcumque times,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">600</span><br>
fidas comites accipe fatis:<br>
nam rara fides ubi iam melior<br>
&nbsp;&nbsp;&nbsp;&nbsp;&nbsp;&nbsp;fortuna ruit.<br>
&nbsp;&nbsp;&nbsp;&nbsp;&nbsp;&nbsp;Tu quicumque es qui sceptra tenes,<br>
licet omne tua uulgus in aula&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">605</span><br>
centum pariter limina pulset:<br>
cum tot populis stipatus eas,<br>
in tot populis uix una fides.<br>
tenet auratum limen Erinys,<br>
et quom magnae patuere fores,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">610</span><br>
intrant fraudes cautique doli<br>
ferrumque latens; cumque in populos<br>
prodire paras, comes inuidia est:<br>
noctem quotiens summouet Eos,<br>
regem totiens credite nasci.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">615</span><br>
Pauci reges, non regna colunt:<br>
plures fulgor concitat aulae.<br>
Cupit hic regi proximus ipsi<br>
clarus totas ire per urbes<br>
(urit miserum gloria pectus),&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">620</span><br>
cupit hic gazis implere famem,<br>
nec tamen omnis plaga gemmiferi<br>
&nbsp;&nbsp;&nbsp;&nbsp;&nbsp;&nbsp;sufficit Histri<br>
nec tota sitim Lydia uincit<br>
nec quae Zephyro subdita tellus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">625</span><br>
stupet aurato flumine clarum<br>
&nbsp;&nbsp;&nbsp;&nbsp;&nbsp;&nbsp;radiare Tagum,<br>
nec si totus seruiat Hebrus<br>
ruraque diues iungat Hydaspes<br>
intraque suos currere fines<br>
spectet toto flumine Gangen:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">630</span><br>
auidis, auidis natura parum est.<br>
Colit hic reges regumque lares,<br>
non ut presso uomere semper<br>
numquam cesset curuus arator<br>
uel mille secent arua coloni:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">635</span><br>
solas optat quas ponat opes.<br>
colit hic reges, calcet ut omnes<br>
perdatque aliquos nullumque leuet:<br>
tantum ut noceat cupit esse potens.<br>
&nbsp;&nbsp;&nbsp;&nbsp;&nbsp;&nbsp;Quota pars moritur tempore fati!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">640</span><br>
rarum est felix idemque senex:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">643</span><br>
quos felices Cynthia uidit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">641</span><br>
uidit miseros enata dies,<br>
nec sibi felix pauper habetur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">673</span><br>
nisi felices cecidisse uidet.<br>
O si pateant pectora ditum!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">648</span><br>
quantos intus sublimis agit<br>
&nbsp;&nbsp;&nbsp;&nbsp;&nbsp;&nbsp;fortuna metus!<br>
Bruttia Coro pulsante fretum<br>
&nbsp;&nbsp;&nbsp;&nbsp;&nbsp;&nbsp;lenior unda est.<br>
pectora pauper secura gerit:<br>
carpit faciles uilesque cibos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">655</span><br>
sed non strictos respicit enses;<br>
tenet e patula pocula fago,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">653</span><br>
sed non trepida tenet illa manu:<br>
aurea miscet pocula sanguis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">657</span><br>
caespes Tyrio mollior ostro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">644</span><br>
solet inpauidos ducere somnos;<br>
aurea rumpunt texta quietem<br>
uigilesque trahit purpura noctes.<br>
Coniunx modico nupta marito&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">658</span><br>
non disposito clara monili<br>
gestat pelagi dona rubentis,<br>
nec gemmiferas detrahit aures<br>
lapis Eoa lectus in unda,<br>
nec Sidonio mollis aeno<br>
repetita bibit lana rubores,<br>
nec Maeonia distinguit acu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">665</span><br>
quae Phoebeis subditus euris<br>
legit Eois Ser arboribus:<br>
quaelibet herbae tinxere colus<br>
quas indoctae neuere manus,<br>
sed non dubios fouet illa toros.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">670</span><br>
sequitur dira lampade Erinys<br>
quarum populi coluere diem.<br>
&nbsp;&nbsp;&nbsp;&nbsp;&nbsp;&nbsp;Quisquis medium defugit iter&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">675</span><br>
stabili numquam tramite curret:<br>
dum petit unum praebere diem<br>
patrioque puer constitit axe<br>
nec per solitum decurrit iter,<br>
sed Phoebeis ignota petens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">680</span><br>
sidera flammis errante rota,<br>
secum pariter perdidit orbem.<br>
medium caeli dum sulcat iter,<br>
tenuit placidas Daedalus oras<br>
nullique dedit nomina ponto;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">685</span><br>
sed dum uolucres uincere ueras<br>
&nbsp;&nbsp;&nbsp;&nbsp;&nbsp;&nbsp;Icarus audet<br>
patriasque puer despicit alas<br>
Phoeboque uolat proxumus ipsi,<br>
dedit ignoto nomina ponto:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">690</span><br>
male pensantur magna ruinis.<br>
Felix alius magnusque sonet,<br>
me nulla uocet turba potentem.<br>
stringat tenuis litora puppis<br>
nec magna meas aura phaselos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">695</span><br>
iubeat medium scindere pontum:<br>
transit tutos Fortuna sinus<br>
medioque rates quaerit in alto,<br>
quarum feriunt sipara nubes.<br>
&nbsp;&nbsp;&nbsp;&nbsp;&nbsp;&nbsp;Sed quid pauido territa uultu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">700</span><br>
qualis Baccho saucia Thyias,<br>
fertur rapido regina gradu?<br>
quae te rursus fortuna rotat,<br>
&nbsp;&nbsp;&nbsp;&nbsp;&nbsp;&nbsp;miseranda, refer:<br>
licet ipsa neges, uultus loquitur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">705</span><br>
&nbsp;&nbsp;&nbsp;&nbsp;&nbsp;&nbsp;quodcumque tegis.<br>
&nbsp;&nbsp;&nbsp;&nbsp;&nbsp;&nbsp;<b>Deianira</B> Vagus per artus errat excussos tremor,<br>
erectus horret crinis, impulsis adhuc<br>
stat terror animis et cor attonitum salit<br>
pauidumque trepidis palpitat uenis iecur.<br>
ut fractus austro pontus etiamnum tumet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">710</span><br>
quamuis quiescat languidis uentis dies,<br>
ita mens adhuc uexatur excusso metu.<br>
semel profecto premere felices deus<br>
cum coepit, urget. hos habent magna exitus.<br>
<b>Chorvs</B> Quis tam impotens, miseranda, te casus rotat?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">715</span><br>
<b>De.</B> Vt missa palla est tabe Nessea inlita<br>
thalamisque maerens intuli gressum meis,<br>
nescioquid animus timuit * * *<br>
* * * * * et fraudem struit.<br>
libet experiri. solibus uirus ferum<br>
flammisque Nessus sanguinem ostendi arcuit:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">720</span><br>
hic ipse fraudes esse praemonuit dolus.<br>
et forte, nulla nube respersus iubar,<br>
laxabat ardens feruidum Titan diem<br>
(uix ora solui patitur etiamnunc timor):<br>
medios in ignes solis et claram facem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">725</span><br>
quo tincta fuerat palla uestisque inlita,<br>
abiectus horret uillus et Phoebi coma<br>
tepefactus arsit (uix queo monstrum eloqui).<br>
niues ut Eurus soluit aut tepidus Notus,<br>
quas uere primo lucidus perdit Mimas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">730</span><br>
utque euolutos frangit Ionio salo<br>
opposita fluctus Leucas et lassus tumor<br>
in litore ipso spumat, aut caelestibus<br>
aspersa tepidis tura laxantur focis,<br>
sic languet omne uellus et perdit comas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">735</span><br>
dumque ista miror, causa mirandi perit;<br>
quin ipsa tellus spumeos motus agit<br>
et quidquid illa tabe contactum est labat<br>
tumensque tacita * * * *<br>
* * * * quassat caput<br>
natum pauentem cerno et ardenti pede&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">740</span><br>
gressus ferentem. prome quid portes noui.<br>
&nbsp;&nbsp;&nbsp;&nbsp;&nbsp;&nbsp;<b>Hyllvs</B> I, profuge, quaere si quid ulterius patet<br>
terris freto sideribus Oceano inferis:<br>
ultra labores, mater, Alcidae fuge.<br>
<b>De.</B> Nescioquod animus grande praesagit malum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">745</span><br>
<b>Hy.</B> Plenae triumphi templa Iunonis pete:<br>
haec tibi patent, delubra praeclusa omnia.<br>
<b>De.</B> Effare quis me casus insontem premat.<br>
<b>Hy.</B> Decus illud orbis atque praesidium unicum,<br>
quem fata terris in locum dederant Iouis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">750</span><br>
o mater, abiit: membra et Herculeos toros<br>
urit lues nescioqua; qui domuit feras,<br>
ille ille uictor uincitur maeret dolet.<br>
quid quaeris ultra? <b>De.</B> Miserias properant suas<br>
audire miseri; fare, quo posita in statu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">755</span><br>
iam nostra domus est? o lares, miseri lares!<br>
nunc uidua, nunc expulsa, nunc ferar obruta.<br>
<b>Hy.</B> Non sola maeres Herculem: toto iacet<br>
mundo gemendus; fata nec, mater, tua<br>
priuata credas: iam genus totum obstrepit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">760</span><br>
hunc ecce luctum quem gemis cuncti gemunt;<br>
commune terris omnibus pateris malum.<br>
luctum occupasti: prima, non sola Herculem,<br>
miseranda, maeres. <b>De.</B> Quam prope a leto tamen<br>
ede, ede quaeso iaceat Alcides meus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">765</span><br>
<b>Hy.</B> Mors refugit illum uicta quae in regno suo<br>
semel est nec audent fata tam uastum nefas<br>
admittere. ipsa forsitan trepida colus<br>
Clotho manu proiecit et fata Herculis<br>
timet peragere. pro diem, infandum diem!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">770</span><br>
hocne ille summo magnus Alcides erit?<br>
<b>De.</B> Ad fata et umbras atque peiorem polum<br>
praecedere illum dicis? an possum prior<br>
mortem occupare? fare, si nondum occidit.<br>
<b>Hy.</B> Euboica tellus uertice immenso tumens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">775</span><br>
pulsatur omni latere: Phrixeum mare<br>
scindit Caphereus, seruit hoc Austro latus;<br>
at qua niuosi patitur Aquilonis minas,<br>
Euripus undas flectit instabilis uagas<br>
septemque cursus uoluit et totidem refert,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">780</span><br>
dum lassa Titan mergit Oceano iuga.<br>
hic rupe celsa, nulla quam nubes ferit,<br>
annosa fulgent templa Cenaei Iouis.<br>
Vt stetit ad aras omne uotiuum pecus<br>
totumque tauris gemuit auratis nemus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">785</span><br>
spolium leonis sordidum tabo exuit<br>
posuitque clauae pondus et pharetra grauis<br>
laxauit umeros. ueste tunc fulgens tua,<br>
cana reuinctus populo horrentem comam,<br>
succendit aras: 'accipe has' inquit 'focis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">790</span><br>
non false messis genitor et largo sacer<br>
splendescat ignis ture, quod Phoebum colens<br>
diues Sabaeis colligit truncis Arabs.<br>
pacata tellus' inquit 'et caelum et freta,<br>
feris subactis omnibus uictor redi: &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">795</span><br>
depone fulmen'&#151;gemitus in medias preces<br>
stupente et ipso cecidit; hinc caelum horrido<br>
clamore complet: qualis impressa fugax<br>
taurus bipenni uolnus et telum ferens<br>
delubra uasto trepida mugitu replet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">800</span><br>
aut quale mundo fulmen emissum tonat,<br>
sic ille gemitu sidera et pontum ferit,<br>
et uasta Chalcis sonuit et uoces Cyclas<br>
excepit omnis; hinc petrae Capherides,<br>
hinc omne uoces reddit Herculeas nemus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">805</span><br>
flentem uidemus. uulgus antiquam putat<br>
rabiem redisse; tunc fugam famuli petunt.<br>
&nbsp;&nbsp;&nbsp;&nbsp;&nbsp;&nbsp;At ille uoltus ignea torquens face<br>
unum inter omnes sequitur et quaerit Lichan.<br>
complexus aras ille tremibunda manu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">810</span><br>
mortem metu consumpsit et paruum sui<br>
poenae reliquit. dumque tremibundum manu<br>
tenuit cadauer: 'hac manu, hac' inquit 'ferar,<br>
o fata, uictus? Herculem uicit Lichas?<br>
ecce alia clades: Hercules perimit Lichan.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">815</span><br>
facta inquinentur: fiat hic summus labor.'<br>
in astra missus fertur et nubes uago<br>
spargit cruore; talis in caelum exilit<br>
harundo Getica iussa dimitti manu<br>
aut quam Cydon excussit: inferius tamen&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">820</span><br>
et tela fugient. truncus in pontum cadit,<br>
in saxa ceruix: unus ambobus iacet.<br>
&nbsp;&nbsp;&nbsp;&nbsp;&nbsp;&nbsp;'Resistite' inquit, 'non furor mentem abstulit,<br>
furore grauius istud atque ira malum est:<br>
in me iuuat saeuire.' uix pestem indicat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">825</span><br>
et saeuit: artus ipse dilacerat suos<br>
et membra uasta carpit auellens manu.<br>
exuere amictus quaerit: hoc solum Herculem<br>
non posse uidi; trahere conatus tamen<br>
et membra traxit: corporis palla horridi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">830</span><br>
pars est et ipsa&#151;uestis immiscet cutem.<br>
nec causa dirae cladis in medio patet,<br>
sed causa tamen est; uixque sufficiens malo<br>
nunc ore terram languidus prono premit,<br>
nunc poscit undas&#151;unda non uincit malum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">835</span><br>
fluctisona quaerit litora et pontum occupat:<br>
famularis illum retinet errantem manus&#151;<br>
o sortem acerbam! fuimus Alcidae pares.<br>
&nbsp;&nbsp;&nbsp;&nbsp;&nbsp;&nbsp;Nunc puppis illum litore Euboico refert<br>
Austerque lenis pondus Herculeum rapit;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">840</span><br>
destituit animus membra, nox oculos premit.<br>
<b>De.</B> Quid, anime, cessas? quid stupes? factum est scelus:<br>
natum reposcit Iuppiter, Iuno aemulum;<br>
&nbsp;&nbsp;&nbsp;&nbsp;&nbsp;&nbsp;*&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">843a</span><br>
reddendus orbi est&#151;quod potest reddi, exhibe:<br>
eat per artus ensis exactus meos.<br>
sic, sic agendum est&#151;tam leuis poenas manus<br>
tantas reposcit? perde fulminibus, socer,<br>
nurum scelestam. nec leui telo manus<br>
armetur: illud fulmen exiliat polo,<br>
quo, nisi fuisset genitus Alcides tibi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">850</span><br>
hydram cremasses: pestem ut insolitam feri<br>
et ut nouerca peius irata malum.<br>
emitte telum quale in errantem prius<br>
Phaethonta missum est: perdidi in solo Hercule<br>
et ipsa populos.&#151;quid rogas telum deos?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">855</span><br>
iam parce socero: coniugem Alcidae necem<br>
optare pudeat: haec erit uoto manus,<br>
a me petatur; occupa ferrum ocius&#151;<br>
cur deinde ferrum? quidquid ad mortem trahit<br>
telum est abunde: rupe ab aetheria ferar.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">860</span><br>
haec, haec renatum prima quae noscit diem<br>
Oeta eligatur; corpus hinc mitti placet.&#151;<br>
leuis una mors est&#151;leuis, at extendi potest:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">865</span><br>
abrupta cautes scindat et partem mei&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">863</span><br>
ferat omne saxum, pendeant lacerae manus<br>
totumque rubeat asperi montis latus.&#151;<br>
eligere nescis, anime, cui telo incubes!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">867</span><br>
utinam esset, utinam fixus in thalamis meis<br>
Herculeus ensis: huic decet ferro inmori.&#151;<br>
una perire dextera nobis sat est?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">870</span><br>
coite, gentes, saxa et immensas faces<br>
iaculetur orbis, nulla nunc cesset manus,<br>
corripite tela, uindicem uestrum abstuli:<br>
impune saeui sceptra iam reges gerent,<br>
impune iam nascetur indomitum malum; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">875</span><br>
reddentur arae cernere assuetae hostiam<br>
similem colenti: sceleribus feci uiam;<br>
ego uos tyrannis regibus monstris feris<br>
saeuisque rapto uindice opposui deis.&#151;<br>
cessas, Tonantis socia? non spargis facem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">880</span><br>
imitata fratrem et mittis ereptam Ioui<br>
meque ipsa perdis? laus tibi erepta incluta est,<br>
ingens triumphus: aemuli, Iuno, tui<br>
mortem occupaui. <b>Nvtrix</B> Quid domum impulsam trahis?<br>
erroris istic omne quodcumque est nefas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">885</span><br>
haut est nocens quicumque non sponte est nocens.<br>
<b>De.</B> Quicumque fato ignoscit et parcit sibi,<br>
errare meruit: morte damnari placet.<br>
<b>Nvt.</B> Nocens uideri, qui mori quaerit, cupit.<br>
<b>De.</B> Mors innocentes sola deceptos facit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">890</span><br>
<b>Nvt.</B> Titana fugies? <b>De.</B> Ipse me Titan fugit.<br>
<b>Nvt.</B> Vitam relinques? <b>De.</B> Miseram, ut Alciden sequar.<br>
<b>Nvt.</B> Superest et auras ille caelestes trahit.<br>
<b>De.</B> Vinci Hercules cum potuit, hinc coepit mori.<br>
<b>Nvt.</B> Natum relinques fataque abrumpes tua?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">895</span><br>
<b>De.</B> Quamcumque natus sepelit haec uixit diu.<br>
<b>Nvt.</B> Virum sequeris. <b>De.</B> Praegredi castae solent.<br>
<b>Nvt.</B> Si te ipsa damnas, scelere te misera arguis.<br>
<b>De.</B> Nemo nocens sibi ipse poenas inrogat.<br>
<b>Nvt.</B> Multis remissa est uita quorum error nocens,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">900</span><br>
non dextra fuerat. fata quis damnat sua?<br>
<b>De.</B> Quicumque fata iniqua sortitus fuit.<br>
<b>Nvt.</B> Hic ipse Megaram nempe confixam suis<br>
strauit sagittis atque natorum indolem<br>
Lernaea figens tela furibunda manu;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">905</span><br>
ter parricida factus ignouit tamen<br>
sibi, nam furoris fonte Cinyphio scelus<br>
sub axe Libyco tersit et dextram abluit.<br>
quo, misera, pergis? cur tuas damnas manus?<br>
<b>De.</B> Damnat meas deuictus Alcides manus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">910</span><br>
placet scelus punire. <b>Nvt.</B> Si noui Herculem,<br>
aderit cruenti forsitan uictor mali<br>
dolorque fractus cedet Alcidae tuo.<br>
<b>De.</B> Exedit artus uirus, ut fama est, hydrae;<br>
immensa pestis coniugis membra abstulit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">915</span><br>
<b>Nvt.</B> Serpentis illi uirus enectae autumas<br>
haut posse uinci, qui malum uiuum tulit?<br>
elisit hydram, dente cum fixo stetit<br>
media palude uictor effuso obrutus<br>
artus ueneno. sanguis hunc Nessi opprimet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">920</span><br>
qui uicit ipsas horridi Nessi manus?<br>
<b>De.</B> Frustra tenetur ille qui statuit mori:<br>
proinde lucem fugere decretum est mihi.<br>
uixit satis quicumque cum Alcide occidit.<br>
<b>Nvt.</B> Per has aniles ecce te supplex comas &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">925</span><br>
atque ubera ista paene materna obsecro:<br>
depone tumidas pectoris laesi minas<br>
mortisque dirae expelle decretum horridum.<br>
<b>De.</B> Quicumque misero forte dissuadet mori,<br>
crudelis ille est: interim poena est mori,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">930</span><br>
sed saepe donum; pluribus uenia obfuit.<br>
<b>Nvt.</B> Defende saltem dexteram, infelix, tuam<br>
fraudisque facinus esse, non nuptae, sciat.<br>
<b>De.</B> Defendar illic: inferi absoluent ream,<br>
a me ipsa damnor; purget has Pluton manus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">935</span><br>
stabo ante ripas, immemor Lethe, tuas<br>
et umbra tristis coniugem excipiam meum.<br>
&nbsp;&nbsp;&nbsp;&nbsp;&nbsp;&nbsp;Sed tu, nigrantis regna qui torques poli,<br>
para laborem (scelera quae quisque ausus est,<br>
hic uincit error: Iuno non ausa Herculem est&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">940</span><br>
eripere terris), horridam poenam para.<br>
Sisyphia ceruix cesset et nostros lapis<br>
impellat umeros; me uagus fugiat latex<br>
meamque fallax unda deludat sitim;<br>
merui manus praebere turbinibus tuis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">945</span><br>
quaecumque regem Thessalum torques rota;<br>
effodiat auidus hinc et hinc uultur fibras;<br>
uacat una Danais: has ego explebo uices.<br>
Laxate, manes; recipe me comitem tibi,<br>
Phasiaca coniunx: peior haec, peior tuo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">950</span><br>
utroque dextra est scelere, seu mater nocens<br>
seu dira soror es; adde me comitem tuis,<br>
Threicia coniunx, sceleribus; natam tuam,<br>
Althaea mater, recipe, nunc ueram tui<br>
agnosce prolem&#151;quid tamen tantum manus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">955</span><br>
uestrae abstulerunt? claudite Elysium mihi,<br>
quaecumque fidae coniuges nemoris sacri<br>
lucos tenetis; si qua respersit manus<br>
uiri cruore nec memor castae facis<br>
stricto cruenta Belias ferro stetit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">960</span><br>
in me suas agnoscat et laudet manus:<br>
in hanc abire coniugum turbam libet&#151;<br>
sed et illa fugiet turba tam diras manus.<br>
&nbsp;&nbsp;&nbsp;&nbsp;&nbsp;&nbsp;Inuicte coniunx, innocens animus mihi,<br>
scelesta manus est. pro nimis mens credula,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">965</span><br>
pro Nesse fallax atque semiferi doli!<br>
auferre cupiens paelici eripui mihi.<br>
recede, Titan, tuque quae blanda tenes<br>
in luce miseros uita: cariturae Hercule<br>
lux uilis ista est. exigat poenas sibi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">970</span><br>
reddamque uitam&#151;fata an extendo mea<br>
mortemque, coniunx, ad tuas seruo manus?<br>
uirtusne superest aliqua et armatae manus<br>
intendere arcum tela missurum ualent?<br>
an arma cessant teque languenti manu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">975</span><br>
non audit arcus? si potes letum dare,<br>
animosa coniunx dexteram expecto tuam.<br>
mors differatur: frange ut insontem Lichan,<br>
alias in urbes sparge et ignotum tibi<br>
inmitte in orbem; perde ut Arcadiae nefas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">980</span><br>
et quidquid aliud cessit&#151;at ab illis tamen,<br>
coniunx, redisti. <b>Hyllvs</B> Parce iam, mater, precor,<br>
ignosce fatis; error a culpa uacat.<br>
<b>De.</B> Si uera pietas, Hylle, quaerenda est tibi,<br>
iam perime matrem&#151;pauida quid tremuit manus?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">985</span><br>
quid ora flectis? haec erit pietas scelus.<br>
ignaue dubitas? Herculem eripui tibi:<br>
haec, haec peremit dextra, cui debes patri<br>
auum Tonantem. maius eripui decus,<br>
quam luce tribui. si tibi ignotum est nefas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">990</span><br>
a matre disce. seu tibi iugulo placet<br>
mersisse ferrum siue maternum libet<br>
inuadere uterum, mater intrepidum tibi<br>
praebebit animum. non erit tantum scelus<br>
a te peractum: dextera sternar tua,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">995</span><br>
sed mente nostra. natus Alcidae times?<br>
ita nulla peragas iussa, nec frangens mala<br>
erres per orbem, si qua nascetur fera<br>
referas parentem: dexteram intrepidam para.<br>
patet ecce plenum pectus aerumnis: feri.&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1000</span><br>
scelus remitto, dexterae parcent tuae<br>
Eumenides ipsae: uerberum crepuit sonus.<br>
quaenam ista torquens angue uibrato comam<br>
temporibus atras squalidis pinnas quatit?<br>
quid me flagranti, dira, persequeris face,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1005</span><br>
Megaera? poenas poscis Alcidae? dabo.<br>
iamne inferorum, diua, sedere arbitri?<br>
Sed ecce laxas carceris uideo fores.<br>
quis iste saxum immane detritis gerit<br>
iam senior umeris? ecce iam uictus lapis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1010</span><br>
quaerit relabi. membra quis praebet rotae?<br>
hic ecce pallens dira Tisiphone stetit,<br>
causam reposcit; parce uerberibus, precor,<br>
Megaera, parce, sustine Stygias faces:<br>
scelus est amoris. Sed quid hoc? tellus labat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1015</span><br>
et aula tectis crepuit excussis&#151;minax<br>
unde iste coetus? totus in uultus meos<br>
decurrit orbis, hinc et hinc populi fremunt<br>
totusque poscit uindicem mundus suum.<br>
iam parcite, urbes. quo fugam praeceps agam?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1020</span><br>
mors sola portus dabitur aerumnis meis.<br>
testor nitentis flammeam Phoebi rotam<br>
superosque testor: Herculem in terris adhuc<br>
moritura linquo. <b>Hy.</B> Fugit attonita, ei mihi.<br>
peracta iam pars matris est: statuit mori;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1025</span><br>
nunc nostra superest, mortis auferre impetum.<br>
o misera pietas: si mori matrem uetas,<br>
patri es scelestus; si mori pateris, tamen<br>
in matre peccas&#151;urget hinc illinc scelus.<br>
inhibenda tamen est: pergam et eripiam neci.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1030</span><br>
&nbsp;&nbsp;&nbsp;&nbsp;&nbsp;&nbsp;<b>Chorvs</B> Verum est quod cecinit sacer<br>
Thressae sub Rhodopes iugis<br>
aptans Pieriam chelyn<br>
Orpheus, Calliopae genus,<br>
aeternum fieri nihil.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1035</span><br>
&nbsp;&nbsp;&nbsp;&nbsp;&nbsp;&nbsp;Illius stetit ad modos<br>
torrentis rapidi fragor,<br>
oblitusque sequi fugam<br>
amisit liquor impetum;<br>
et dum fluminibus mora est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1040</span><br>
defecisse putant Getae<br>
Hebrum Bistones ultimi.<br>
Aduexit uolucrem nemus<br>
et silua residens uenit;<br>
aut si qua aera peruolat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1045</span><br>
auditis uaga cantibus<br>
ales deficiens cadit.<br>
Abrumpit scopulos Athos<br>
Centauros obiter ferens<br>
et iuxta Rhodopen stetit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1050</span><br>
laxata niue cantibus;<br>
et quercum fugiens suam<br>
ad uatem properat Dryas.<br>
Ad cantus ueniunt tuos<br>
ipsis cum latebris ferae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1055</span><br>
iuxtaque inpauidum pecus<br>
sedit Marmaricus leo<br>
nec dammae trepidant lupos<br>
et serpens latebras fugit<br>
&nbsp;&nbsp;&nbsp;&nbsp;&nbsp;&nbsp;tunc oblita ueneni.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1060</span><br>
&nbsp;&nbsp;&nbsp;&nbsp;&nbsp;&nbsp;Quin per Taenarias fores<br>
manes cum tacitos adit<br>
maerentem feriens chelyn,<br>
cantu Tartara flebili<br>
et tristes Erebi deos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1065</span><br>
uicit nec timuit Stygis<br>
iuratos superis lacus.<br>
Haesit non stabilis rota<br>
uicto languida turbine,<br>
increuit Tityi iecur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1070</span><br>
dum cantus uolucres tenet;<br>
tunc primum Phrygius senex&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1075</span><br>
undis stantibus immemor<br>
excussit rabidam sitim<br>
nec pomis adhibet manus,<br>
et uinci lapis improbus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1081</span><br>
et uatem potuit sequi.<br>
audis tu quoque, nauita:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1072</span><br>
inferni ratis aequoris<br>
nullo remigio uenit.<br>
Sic cum uinceret inferos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1079</span><br>
Orpheus carmine funditus,<br>
consumptos iterum deae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1083</span><br>
supplent Eurydices colus.<br>
sed dum respicit immemor<br>
nec credens sibi redditam<br>
Orpheus Eurydicen sequi,<br>
cantus praemia perdidit:<br>
quae nata est iterum perit.<br>
&nbsp;&nbsp;&nbsp;&nbsp;&nbsp;&nbsp;Tunc solamina cantibus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1090</span><br>
quaerens flebilibus modis<br>
haec Orpheus cecinit Getis:<br>
' * * *&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1092a</span><br>
leges in superos datas<br>
et qui tempora digerens<br>
quattuor praecipitis deus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1095</span><br>
anni disposuit uices;<br>
nulli non auidi colus<br>
Parcas stamina nectere:<br>
quod natum est properat mori.'<br>
&nbsp;&nbsp;&nbsp;&nbsp;&nbsp;&nbsp;Vati credere Thracio&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1100</span><br>
deuictus iubet Hercules.<br>
&nbsp;&nbsp;&nbsp;&nbsp;&nbsp;&nbsp;Iam, iam legibus obrutis<br>
mundo cum ueniet dies,<br>
australis polus obruet<br>
quidquid per Libyam iacet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1105</span><br>
et sparsus Garamas tenet;<br>
arctous polus obruet<br>
quidquid subiacet axibus<br>
et siccus Boreas ferit.<br>
amisso trepidus polo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1110</span><br>
Titan excutiet diem.<br>
Caeli regia concidens<br>
ortus atque obitus trahet<br>
atque omnis pariter deos<br>
perdet mors aliqua et chaos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1115</span><br>
et mors fata nouissima<br>
in se constituet sibi.<br>
&nbsp;&nbsp;&nbsp;&nbsp;&nbsp;&nbsp;Quis mundum capiet locus?<br>
discedet uia Tartari,<br>
fractis ut pateat polis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1120</span><br>
an quod diuidit aethera<br>
a terris spatium sat est<br>
et mundi nimium malis?<br>
Quis tantum capiet nefas<br>
fati, quis, superi, locus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1125</span><br>
pontum Tartara sidera<br>
regna unus capiet tria?<br>
&nbsp;&nbsp;&nbsp;&nbsp;&nbsp;&nbsp;Sed quis non modicus fragor<br>
aures attonitas mouet?<br>
est est Herculeus sonus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1130</span><br>
&nbsp;&nbsp;&nbsp;&nbsp;&nbsp;&nbsp;<b>Hercvles</B> Conuerte, Titan clare, anhelantes equos,<br>
emitte noctem: pereat hic mundo dies<br>
quo morior, atra nube inhorrescat polus;<br>
obsta nouercae. nunc, pater, caecum chaos<br>
reddi decebat, hinc et hinc compagibus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1135</span><br>
ruptis uterque debuit frangi polus;<br>
quid parcis astris? Herculem amittis, pater.<br>
&nbsp;&nbsp;&nbsp;&nbsp;&nbsp;&nbsp;Nunc partem in omnem, Iuppiter, specta poli,<br>
ne quis Gyges Thessalica iaculetur iuga<br>
et fiat Othrys pondus Encelado leue.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1140</span><br>
laxabit atri carceris iam iam fores<br>
Pluton superbus, uincula excutiet patri<br>
caelumque reddet. ille qui pro fulmine<br>
tuisque facibus natus in terris eram,<br>
ad Styga reuertor: surget Enceladus ferox&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1145</span><br>
mittetque quo nunc premitur in superos onus.<br>
regnum omne, genitor, aetheris dubium tibi<br>
mors nostra faciet&#151;antequam spolium tui<br>
caelum omne fiat, conde me tota, pater,<br>
mundi ruina, frange quem perdis polum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1150</span><br>
<b>Cho.</B> Non uana times, gnate Tonantis:<br>
nunc Thessalicam Pelion Ossam<br>
premet et Pindo congestus Athos<br>
nemus aetheriis inseret astris;<br>
uincet scopulos inde Typhoeus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1155</span><br>
et Tyrrhenam feret Inarimen;<br>
feret Aetnaeos inde caminos<br>
scindetque latus montis aperti<br>
nondum Enceladus fulmine uictus:<br>
iam te caeli regna secuntur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1160</span><br>
<b>He.</B> Ego qui relicta morte, contempta Styge,<br>
per media Lethes stagna cum spolio redi<br>
quo paene lapsis excidit Titan equis,<br>
ego quem deorum regna senserunt tria,<br>
morior nec ullus per meum stridet latus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1165</span><br>
transmissus ensis, haut meae telum necis<br>
saxum est nec instar montis abrupti lapis<br>
aut totus Othrys, non truci rictu gigas<br>
Pindo cadauer obruit toto meum:<br>
sine hoste uincor, quodque me torquet magis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1170</span><br>
(o misera uirtus!) summus Alcidae dies<br>
nullum malum prosternit; inpendo, ei mihi,<br>
in nulla uitam facta. pro mundi arbiter<br>
superique quondam dexterae testes meae,<br>
pro cuncta tellus, Herculis uestri placet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1175</span><br>
mortem perire? dirus o nobis pudor,<br>
o turpe fatum: femina Herculeae necis<br>
auctor feretur! morior Alcides quibus<br>
&nbsp;&nbsp;&nbsp;&nbsp;&nbsp;&nbsp;!Inuicta si me cadere feminea manu<br>
uoluere fata perque tam turpes colus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1180</span><br>
mea mors cucurrit, cadere placuisset mihi<br>
Iunonis odio: feminae caderem manu,<br>
sed caelum habentis. si nimis superis fuit,<br>
Scythico sub axe genita domuisset meas<br>
uires Amazon&#151;feminae cuius manu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1185</span><br>
Iunonis hostis uincor! hinc grauior tui,<br>
nouerca, pudor est. quid diem hunc laetum uocas?<br>
quid tale tellus genuit iratae tibi?<br>
mortalis odia femina excessit tua.<br>
adhuc furebas esse te Alcidae imparem:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1190</span><br>
uicta es duobus&#151;pudeat irarum deos.<br>
&nbsp;&nbsp;&nbsp;&nbsp;&nbsp;&nbsp;Vtinam meo cruore satiasset suos<br>
Nemeaea rictus pestis aut centum anguibus<br>
uallatus hydram tabe pauissem mea,<br>
utinam fuissem praeda Centauris datus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1195</span><br>
aut inter umbras uinctus aeterno miser<br>
saxo sederem! spolia nunc traxi ultima<br>
Fato stupente, nunc ab inferna Styge<br>
lucem recepi, Ditis euici moras&#151;<br>
ubique mors me fugit, ut titulo inclitae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1200</span><br>
mortis carerem. pro ferae, uictae ferae!<br>
non me triformis sole conspecto canis<br>
ad Styga reuexit, non sub Hesperio polo<br>
Hibera uicit turba pastoris feri,<br>
non gemina serpens&#151;perdidi mortem, ei mihi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1205</span><br>
totiens honestam: titulus extremus quis est!<br>
<b>Cho.</B> Viden ut laudis conscia uirtus<br>
non Lethaeos horreat amnes?<br>
pudet auctoris, non morte dolet:<br>
cupit extremum finire diem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1210</span><br>
uasta tumidi mole gigantis<br>
et montiferum Titana pati<br>
rabidaeue necem debere ferae.<br>
sed tua causa est, miserande, manus,<br>
quod nulla fera est nullusque gigas:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1215</span><br>
iam quis dignus necis Herculeae<br>
superest auctor nisi dextra tui?<br>
<b>He.</B> Eheu quis intus scorpios, quis feruida<br>
plaga reuulsus cancer infixus meas<br>
urit medullas? sanguinis quondam capax&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1220</span><br>
tumidi uigor pulmonis arentes fibras<br>
distendit, ardet felle siccato iecur<br>
totumque lentus sanguinem auexit uapor.<br>
primam cutem consumpsit, hinc aditum nefas<br>
in membra fecit, abstulit pestis latus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1225</span><br>
exedit artus penitus et totas malum<br>
hausit medullas: ossibus uacuis sedet;<br>
nec ossa durant ipsa, sed compagibus<br>
discussa ruptis mole conlapsa fluunt.<br>
defecit ingens corpus et pesti satis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1230</span><br>
Herculea non sunt membra&#151;pro, quantum est malum<br>
quod esse uastum fateor, o dirum nefas<br>
&nbsp;&nbsp;&nbsp;&nbsp;&nbsp;&nbsp;!En cernite, urbes, cernite ex illo Hercule<br>
quid iam supersit. Herculem agnoscis, pater?<br>
hisne ego lacertis colla Nemeaei mali&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1235</span><br>
elisa pressi? tensus hac arcus manu<br>
astris ab ipsis detulit Stymphalidas?<br>
his ego citatam gressibus uici feram<br>
radiante clarum fronte gestantem caput?<br>
his fracta Calpe manibus emisit fretum?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1240</span><br>
his tot ferae, tot scelera, tot reges iacent?<br>
his mundus umeris sedit? haec moles mei est,<br>
haecne illa ceruix? has ego opposui manus<br>
caelo ruenti? quis mea custos manu<br>
trahetur ultra Stygius? ubi uires prius&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1245</span><br>
memet sepultae? quid patrem appello Iouem?<br>
quid per Tonantem uindico caelum mihi?<br>
iam, iam meus credetur Amphitryon pater.<br>
&nbsp;&nbsp;&nbsp;&nbsp;&nbsp;&nbsp;Quaecumque pestis uiscere in nostro lates,<br>
procede&#151;quid me uulnere occulto petis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1250</span><br>
quis te sub axe frigido pontus Scythes,<br>
quae pigra Tethys genuit aut Maurum premens<br>
Hibera Calpe litus? o dirum malum!<br>
utrumne serpens squalidum crista caput<br>
uibrans an aliquod et mihi ignotum malum?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1255</span><br>
numquid cruore es genita Lernaeae ferae<br>
an te reliquit Stygius in terris canis?<br>
omne es malum nullumque&#151;quis uoltus tibi est?<br>
concede saltem scire quo peream malo;<br>
quaecumque pestis siue quaecumque es fera,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1260</span><br>
palam timere. quis tibi in medias locum<br>
fecit medullas? ecce direpta cute<br>
uiscera manus detexit; ulterior tamen<br>
inuenta latebra est&#151;o malum simile Herculi<br>
&nbsp;&nbsp;&nbsp;&nbsp;&nbsp;&nbsp;!Vnde iste fletus? unde in has lacrimae genas?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1265</span><br>
inuictus olim uoltus et numquam malis<br>
lacrimas suis praebere consuetus (pudet)<br>
iam flere didicit. quis dies fletum Herculis,<br>
quae terra uidit? siccus aerumnas tuli.<br>
tibi illa uirtus, quae tot elisit mala,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1270</span><br>
tibi cessit uni; prima et ante omnis mihi<br>
fletum abstulisti: durior saxo horrido<br>
et chalybe uoltus et uaga Symplegade<br>
uictus minas infregit et lacrimam expulit.<br>
flentem, gementem, summe pro rector poli,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1275</span><br>
me terra uidit, quodque me torquet magis,<br>
nouerca uidit.&#151;urit ecce iterum fibras,<br>
incaluit ardor: unde nunc fulmen mihi?<br>
<b>Cho.</B> Quid non possit superare dolor?<br>
quondam Getico durior Haemo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1280</span><br>
nec Parrhasio lentior axe<br>
saeuo cessit membra dolori<br>
fessumque mouens per colla caput<br>
latus alterno pondere flectit.<br>
fletum uirtus saepe resorbet:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1285</span><br>
sic arctoas laxare niues<br>
quamuis tepido sidere Titan<br>
non tamen audet uincitque nefas<br>
solis adulti glaciale iubar.<br>
<b>He.</B> Conuerte uoltus ad meas clades, pater:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1290</span><br>
numquam ad tuas confugit Alcides manus,<br>
non cum per artus hydra fecundum meos<br>
caput explicaret; inter infernos lacus<br>
possessus atra nocte cum Fato steti<br>
nec inuocaui; tot feras uici horridas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1295</span><br>
reges, tyrannos, non tamen uoltus meos<br>
in astra torsi: semper haec nobis manus<br>
uotum spopondit; nulla propter me sacro<br>
micuere caelo fulmina&#151;hic aliquid dies<br>
optare iussit. primus audierit preces&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1300</span><br>
idemque summus: unicum fulmen peto;<br>
giganta crede (non minus caelum mihi<br>
asserere potui&#151;dum patrem uerum imputo,<br>
caelo peperci). siue crudelis, pater,<br>
siue es misericors, commoda nato manum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1305</span><br>
properante morte et occupa hanc laudem tibi.<br>
uel si piget manusque detrectat nefas,<br>
emitte Siculo uertice ardentes, pater,<br>
Titanas, in me qui manu Pindum ferant<br>
Ossaque qui me monte proiecto opprimant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1310</span><br>
abrumpat Erebi claustra, me stricto petat<br>
Bellona ferro; mitte Gradiuum trucem,<br>
armetur in me dirus: est frater quidem,<br>
sed ex nouerca. Tu quoque, Alcidae soror<br>
tantum ex parente, cuspidem in fratrem tuum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1315</span><br>
iaculare, Pallas. Supplices tendo manus<br>
ad te, nouerca: sparge tu saltem, precor,<br>
telum: perire feminae possum manu.<br>
iam fracta, iam satiata quid pascis minas?<br>
quid quaeris ultra? supplicem Alciden uides,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1320</span><br>
et nulla tellus, nulla me uidit fera<br>
te deprecantem. nunc mihi irata satis<br>
opus est nouerca&#151;nunc tuus cessat dolor?<br>
nunc odia ponis? parcis ubi uotum est mori.<br>
&nbsp;&nbsp;&nbsp;&nbsp;&nbsp;&nbsp;O terra et urbes, non facem quisquam Herculi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1325</span><br>
non arma tradet? tela subtrahitis mihi?<br>
ita nulla saeuas terra concipiat feras<br>
post me sepultum, nec meas umquam manus<br>
imploret orbis, si qua nascentur mala<br>
nascatur alius: undique infelix caput&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1330</span><br>
mactate saxis, uincite aerumnas meas.<br>
ingrate cessas orbis? excidimus tibi?<br>
adhuc malis ferisque suppositus fores,<br>
ni me tulisses. uindicem uestrum malis<br>
eripite, populi: tempus hoc uobis datur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1335</span><br>
pensare merita&#151;mors erit pretium omnium.<br>
&nbsp;&nbsp;&nbsp;&nbsp;&nbsp;&nbsp;<b>Alcmene</B> Quas misera terras mater Alcidae petam?<br>
ubi natus, ubinam est? certa si uisus notat,<br>
reclinis ecce corde anhelante aestuat;<br>
gemit: peractum est. membra complecti ultima,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1340</span><br>
o nate, liceat; spiritus fugiens meo<br>
legatur ore: bracchia, amplexus cape.<br>
ubi membra sunt? ubi illa quae mundum tulit<br>
stelligera ceruix? quis tibi exiguam tui<br>
partem reliquit? <b>He.</B> Herculem spectas quidem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1345</span><br>
mater, sed umbram et uile nescioquid mei.<br>
agnosce, mater&#151;ora quid flectis retro<br>
uultumque mergis? Herculem dici tuum<br>
partum erubescis? <b>Al.</B> Quis feram mundus nouam,<br>
quae terra genuit? quodue tam dirum nefas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1350</span><br>
de te triumphat? uictor Herculeus quis est?<br>
<b>He.</B> Nuptae iacentem cernis Alciden dolis.<br>
<b>Al.</B> Quis tantus est qui uincat Alciden dolus?<br>
<b>He.</B> Quicumque, mater, feminae iratae sat est.<br>
<b>Al.</B> Et unde in artus pestis aut ossa incidit?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1355</span><br>
<b>He.</B> Aditum uenenis palla femineis dedit.<br>
<b>Al.</B> Vbinam ista palla est? membra nudata intuor.<br>
<b>He.</B> Consumpta mecum est. <b>Al.</B> Tantane inuenta est lues?<br>
<b>He.</B> Errare mediis crede uisceribus meis,<br>
o mater, hydram et mille cum Lerna feras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1360</span><br>
quae tanta nubes flamma Sicanias secans,<br>
quae Lemnos ardens, quae plaga igniferi poli<br>
uetans flagranti currere in zona diem?<br>
in ipsa me iactate, pro comites, freta<br>
mediosque in amnes&#151;quis sat est Hister mihi? &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1365</span><br>
non ipse terris maior Oceanus meos<br>
franget uapores, omnis in nostris malis<br>
deficiet umor, omnis arescet latex.<br>
Quid, rector Erebi, me remittebas Ioui?<br>
decuit tenere: redde me tenebris tuis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1370</span><br>
talem subactis Herculem ostende inferis.<br>
nil inde ducam, quid times iterum Herculem?<br>
inuade, mors, non trepida: iam possum mori.<br>
<b>Al.</B> Compesce lacrimas saltem et aerumnas doma<br>
malisque tantis Herculem indomitum refer&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1375</span><br>
mortemque differ: quos soles uince inferos.<br>
<b>He.</B> Si me catenis horridus uinctum suis<br>
praeberet auidae Caucasus uolucri dapem,<br>
Scythia gemente flebilis gemitus mihi<br>
non excidisset; si uagae Symplegades&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1380</span><br>
utraque premerent rupe, redeuntis minas<br>
ferrem ruinae; Pindus incumbat mihi<br>
atque Haemus et qui Thracios fluctus Athos<br>
frangit Iouisque fulmen excipiens Mimas:<br>
non ipse si in me, mater, hic mundus ruat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1385</span><br>
superque nostros flagret incensus toros<br>
Phoebeus axis, degener mentem Herculis<br>
clamor domaret; mille decurrant ferae<br>
pariterque lacerent, hinc feris clangoribus<br>
aetheria me Stymphalis, hinc taurus minax&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1390</span><br>
ceruice tota pulset et quidquid fuit<br>
solum quoque ingens; surgat hinc illinc nemus<br>
artusque nostros dirus immittat Sinis:<br>
sparsus silebo&#151;non ferae excutient mihi,<br>
non arma gemitus, nil quod impelli potest.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1395</span><br>
<b>Al.</B> Non uirus artus, nate, femineum coquit,<br>
sed dura series operis et longus tibi<br>
pauit cruentos forsitan morbos labor.<br>
<b>He.</B> Vbi morbus, ubinam est? estne adhuc aliquid mali<br>
in orbe mecum? ueniat huc&#151;aliquis mihi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1400</span><br>
intendat arcus: nuda sufficiet manus.<br>
procedat agedum * * * *<br>
* * * <b>Al.</B> Ei mihi, sensus quoque<br>
excussit illi nimius impulsos dolor.<br>
dolor iste furor est: Herculem solus domat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1407</span><br>
Remouete quaeso tela et infestas, precor,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1404</span><br>
rapite hinc sagittas: igne suffuso genae<br>
scelus minantur. quas petam latebras anus?&#151;<br>
cur deinde latebras aut fugam uecors petam?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1408</span><br>
obire forti meruit Alcmene manu:<br>
uel scelere pereat, antequam letum mihi<br>
ignauus aliquis mandat ac turpis manus<br>
de me triumphat.&#151;ecce lassatus malis<br>
sopore fessas alligat uenas dolor<br>
grauique anhelum pectus impulsu quatit.<br>
fauete, superi. si mihi gnatum inclutum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1415</span><br>
miserae negastis, uindicem saltem, precor,<br>
seruate terris. abeat excussus dolor<br>
corpusque uires reparet Herculeum nouas.<br>
&nbsp;&nbsp;&nbsp;&nbsp;&nbsp;&nbsp;<b>Hyllvs</B> Pro lux acerba, pro capax scelerum dies!<br>
nurus Tonantis occidit, natus iacet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1420</span><br>
nepos supersum; scelere materno hic perit,<br>
fraude illa capta est&#151;quis per annorum uices<br>
totoque in aeuo poterit aerumnas senex<br>
referre tantas? unus eripuit dies<br>
parentem utrumque; cetera ut sileam mala&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1425</span><br>
parcamque fatis, Herculem amitto patrem.<br>
<b>Al.</B> Compesce uoces, inclutum Alcidae genus<br>
miseraeque fato similis Alcmenae nepos:<br>
longus dolorem forsitan uincet sopor.<br>
&nbsp;&nbsp;&nbsp;&nbsp;&nbsp;&nbsp;Sed ecce, lassam deserit mentem quies&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1430</span><br>
redditque morbo corpus et luctum mihi.<br>
<b>He.</B> Quid hoc? rigenti cernitur Trachin iugo<br>
an inter astra positus euasi genus<br>
mortale tandem? quis mihi caelum parat?<br>
te te, pater, iam uideo, placatam quoque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1435</span><br>
specto nouercam. quis sonus nostras ferit<br>
caelestis aures? Iuno me generum uocat.<br>
uideo nitentem regiam clari aetheris<br>
Phoebique tritam flammea zonam rota.<br>
cubile uideo Noctis; hinc tenebras uocat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1440</span><br>
Quid hoc? quis axem cludit et ab ipsis, pater,<br>
deducit astris? ora Phoebeus modo<br>
afflabat axis, tam prope a caelo fui&#151;<br>
Trachina uideo; quis mihi terras dedit?<br>
Oete modo infra steterat ac totus fuit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1445</span><br>
suppositus orbis; tam bene excideras, dolor!<br>
cogis fateri&#151;parce et hanc uocem occupa.<br>
&nbsp;&nbsp;&nbsp;&nbsp;&nbsp;&nbsp;Haec, Hylle, dona matris? hoc munus parat?<br>
utinam liceret stipite ingesto impiam<br>
effringere animam quale Amazonium malum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1450</span><br>
circa niualis Caucasi domui latus.<br>
o cara Megara, tune cum furerem mihi<br>
coniunx fuisti? stipitem atque arcus date,<br>
dextra inquinetur, laudibus maculam imprimam,<br>
summus legatur femina Herculeus labor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1455</span><br>
<b>Hy.</B> Compesce diras, genitor, irarum minas;<br>
habet, peractum est, quas petis poenas dedit:<br>
sua perempta dextera mater iacet.<br>
<b>He.</B> Cecidit dolose: manibus irati Herculis<br>
occidere meruit; perdidit comitem Lichas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1460</span><br>
saeuire in ipsum corpus exanime impetus<br>
atque ira cogit. cur minis nostris caret<br>
ipsum cadauer? pabulum accipiant ferae.<br>
<b>Hy.</B> Plus misera laeso doluit, hinc aliquid quoque<br>
detrahere uelles: occidit dextra sua,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1465</span><br>
tuo dolore; plura quam poscis tulit.<br>
Sed non cruentae sceleribus nuptae iaces<br>
nec fraude matris: Nessus hos struxit dolos<br>
ictus sagittis qui tuis uitam expulit.<br>
cruore tincta est palla semiferi, pater,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1470</span><br>
Nessusque nunc has exigit poenas sibi.<br>
<b>He.</B> Bene est, peractum est, fata se nostra explicant;<br>
lux ista summa est: quercus hanc sortem mihi<br>
fatidica quondam dederat et Parnassio<br>
Cirrhaea quatiens templa mugitu nemus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1475</span><br>
'dextra perempti uictor, Alcide, uiri<br>
olim iacebis; hic tibi emenso freta<br>
terrasque et umbras finis extremus datur.'<br>
nil querimur ultra: decuit hunc finem dari,<br>
ne quis superstes Herculis uictor foret.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1480</span><br>
&nbsp;&nbsp;&nbsp;&nbsp;&nbsp;&nbsp;Nunc mors legatur clara memoranda incluta,<br>
me digna prorsus: nobilem hunc faciam diem.<br>
caedatur omnis silua et Oetaeum nemus<br>
succumbat: ingens Herculem accipiat rogus,<br>
sed ante mortem. Tu, genus Poeantium,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1485</span><br>
hoc triste nobis, iuuenis, officium appara:<br>
Herculea totum flamma succendat diem.<br>
&nbsp;&nbsp;&nbsp;&nbsp;&nbsp;&nbsp;Ad te preces nunc, Hylle, supremas fero:<br>
est clara captas inter, in uoltu genus<br>
regnumque referens, Euryto uirgo edita&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1490</span><br>
Iole: tuis hanc facibus et thalamis para.<br>
uictor cruentus abstuli patriam lares<br>
nihilque miserae praeter Alciden dedi&#151;<br>
et ipse rapitur. penset aerumnas suas,<br>
Iouis nepotem foueat et natum Herculis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1495</span><br>
tibi illa pariat quidquid ex nobis habet.<br>
&nbsp;&nbsp;&nbsp;&nbsp;&nbsp;&nbsp;Tuque ipsa planctus pone funereos, precor,<br>
o clara genetrix: uiuet Alcides tibi.<br>
uirtute nostra paelicem feci tuam<br>
credi nouercam, siue nascenti Herculi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1500</span><br>
nox illa certa est siue mortalis meus<br>
pater est. licet sit falsa progenies mei,<br>
materna culpa cesset et crimen Iouis,<br>
merui parentem: contuli caelo decus,<br>
natura me concepit in laudes Iouis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1505</span><br>
quin ipse, quamquam Iuppiter, credi meus<br>
pater esse gaudet; parce iam lacrimis, parens:<br>
superba matres inter Argolicas eris.<br>
quid tale Iuno genuit aetherium gerens<br>
sceptrum et Tonanti nupta? mortali tamen&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1510</span><br>
caelum tenens inuidit, Alciden suum<br>
dici esse uoluit. Perage nunc, Titan, uices<br>
solus relictus: ille qui uester comes<br>
ubique fueram, Tartara et manes peto.<br>
hanc tamen ad imos perferam laudem inclutam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1515</span><br>
quod nulla pestis fudit Alciden palam<br>
omnemque pestem uicit Alcides palam.<br>
&nbsp;&nbsp;&nbsp;&nbsp;&nbsp;&nbsp;<b>Chorvs</B> O decus mundi, radiate Titan,<br>
cuius ad primos Hecate uapores<br>
lassa nocturnae leuat ora bigae:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1520</span><br>
dic sub Aurora positis Sabaeis,<br>
dic sub occasu positis Hiberis,<br>
quique feruenti quatiuntur axe,<br>
quique sub plaustro patiuntur ursae,<br>
dic ad aeternos properare manes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1525</span><br>
Herculem et regnum canis inquieti,<br>
unde non umquam remeabit ille.<br>
sume quos nubes radios sequantur,<br>
pallidus maestas speculare terras<br>
et caput turpes nebulae pererrent.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1530</span><br>
&nbsp;&nbsp;&nbsp;&nbsp;&nbsp;&nbsp;Quando, pro Titan, ubi, quo sub axe<br>
Herculem in terris alium sequeris?<br>
quas manus orbis miser inuocabit,<br>
si qua sub Lerna numerosa pestis<br>
sparget in centum rabiem dracones,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1535</span><br>
Arcadum si quis, populi uetusti,<br>
fecerit siluas aper inquietas,<br>
Thraciae si quis Rhodopes alumnus<br>
durior terris Helices niuosae<br>
sparget humano stabulum cruore?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1540</span><br>
quis dabit pacem populo timenti,<br>
si quid irati superi per urbes<br>
iusserint nasci? iacet omnibus par,<br>
quem parem tellus genuit Tonanti.<br>
Planctus immensas resonet per urbes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1545</span><br>
et comas nullo cohibente nodo<br>
femina exertos feriat lacertos,<br>
solaque obductis foribus deorum<br>
templa securae pateant nouercae.<br>
&nbsp;&nbsp;&nbsp;&nbsp;&nbsp;&nbsp;Vadis ad Lethen Stygiumque litus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1550</span><br>
unde te nullae referent carinae;<br>
uadis ad manes miserandus, unde<br>
Morte deuicta tuleras triumphum;<br>
umbra nudatis uenies lacertis<br>
languido uultu tenuique collo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1555</span><br>
teque non solum feret illa puppis,<br>
&nbsp;&nbsp;&nbsp;&nbsp;&nbsp;&nbsp;*&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1556a</span><br>
non tamen uilis eris inter umbras:<br>
Aeacon iuxta geminosque Cretas<br>
facta discernes feriens tyrannos.<br>
Parcite, o dites, inhibete dextras:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1560</span><br>
laudis est purum tenuisse ferrum,<br>
dumque regnabas, minimum procellis<br>
in tuas urbes licuisse Fati.<br>
&nbsp;&nbsp;&nbsp;&nbsp;&nbsp;&nbsp;Sed locum uirtus habet inter astra.<br>
sedis arctoae spatium tenebis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1565</span><br>
an grauis Titan ubi promit aestus?<br>
an sub occasu tepido nitebis,<br>
unde commisso resonare ponto<br>
audies Calpen? loca quae sereni<br>
deprimes caeli? quis erit recepto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1570</span><br>
tutus Alcide locus inter astra?<br>
horrido tantum procul a leone<br>
det pater sedes calidoque cancro,<br>
ne tuo uultu tremefacta leges<br>
astra conturbent trepidetque Titan.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1575</span><br>
&nbsp;&nbsp;&nbsp;&nbsp;&nbsp;&nbsp;Vere dum flores uenient tepenti<br>
et comam siluis reuocabit aestas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1578</span><br>
pomaque autumno fugiente cedent<br>
et comam siluis hiemes recident,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1577</span><br>
tu comes Phoebo, comes ibis astris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1581</span><br>
nulla te terris rapiet uetustas:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1580</span><br>
ante nascetur seges in profundo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1582</span><br>
uel fretum dulci resonabit unda,<br>
ante descendet glacialis ursae<br>
sidus et ponto uetito fruetur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1585</span><br>
quam tuas laudes populi quiescant.<br>
&nbsp;&nbsp;&nbsp;&nbsp;&nbsp;&nbsp;Te, pater rerum, miseri precamur:<br>
nulla nascatur fera, nulla pestis,<br>
non duces saeuos miseranda tellus<br>
horreat, nulla dominetur aula&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1590</span><br>
qui putet solum decus esse regni<br>
semper intensum tenuisse ferrum;<br>
si quid in terris iterum timetur,<br>
uindicem terrae petimus relictae.<br>
&nbsp;&nbsp;&nbsp;&nbsp;&nbsp;&nbsp;Heu quid hoc? mundus sonat ecce caecum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1595</span><br>
maeret Alciden pater? an deorum<br>
clamor, an uox est timidae nouercae<br>
Hercule et uiso fugit astra Iuno?<br>
passus an pondus titubauit Atlas?<br>
an magis diri tremuere manes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1600</span><br>
Herculem et uisum canis inferorum<br>
fugit abruptis trepidus catenis?<br>
fallimur: laeto uenit ecce uultu<br>
quem tulit Poeans umerisque tela<br>
gestat et notas populis pharetras,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1605</span><br>
&nbsp;&nbsp;&nbsp;&nbsp;&nbsp;&nbsp;Herculis heres.<br>
&nbsp;&nbsp;&nbsp;&nbsp;&nbsp;&nbsp;Effare casus, iuuenis, Herculeos precor<br>
uoltuue quonam tulerit Alcides necem.<br>
<b>Philoctetes</B> Quo nemo uitam. <b>Cho.</B> Laetus adeone ultimos<br>
inuasit ignes? <b>Ph.</B> Esse iam flammas nihil&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1610</span><br>
ostendit ille. quid sub hoc mundo Hercules<br>
immune uinci liquit? en domita omnia.<br>
<b>Cho.</B> Inter uapores quis fuit forti locus?<br>
<b>Ph.</B> Quod unum in orbe uicerat nondum malum,<br>
et flamma uicta est; haec quoque accessit feris:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1615</span><br>
inter labores ignis Herculeos abit.<br>
<b>Cho.</B> Edissere agedum, flamma quo uicta est modo?<br>
<b>Ph.</B> Vt omnis Oeten maesta corripuit manus,<br>
huic fagus umbras perdit et toto iacet<br>
succisa trunco, flectit hic pinum ferox&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1620</span><br>
astris minantem et nube de media uocat:<br>
ruitura cautem mouit et siluam tulit<br>
secum minorem. Chaonis quondam loquax<br>
stat uasta late quercus et Phoebum uetat<br>
ultraque totos porrigit ramos nemus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1625</span><br>
gemit illa multo uulnere impresso minax<br>
frangitque cuneos, resilit incussus chalybs<br>
uolnusque ferrum patitur et rigidum est parum.<br>
commota tandem cum cadens latam sui<br>
duxit ruinam, protinus radios locus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1630</span><br>
admisit omnis: sedibus pulsae suis<br>
uolucres pererrant nemore succiso diem<br>
quaeruntque lassis garrulae pinnis domus.<br>
iamque omnis arbor sonuit et sacrae quoque<br>
sensere quercus horridam ferro manum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1635</span><br>
nullique priscum profuit luco nemus.<br>
Aggeritur omnis silua et alternae trabes<br>
in astra tollunt Herculi angustum rogum:<br>
raptura flammas pinus et robur tenax<br>
et breuior ilex. summa sed complet rogum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1640</span><br>
populea silua, frondis Herculeae nemus.<br>
&nbsp;&nbsp;&nbsp;&nbsp;&nbsp;&nbsp;At ille, ut ingens nemore sub Nasamonio<br>
aegro reclinis pectore immugit leo,<br>
fertur&#151;quis illum credat ad flammas rapi?<br>
uoltus petentis astra, non ignes erat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1645</span><br>
Vt pressit Oeten ac suis oculis rogum<br>
lustrauit omnem, fregit impositus trabes.<br>
&nbsp;&nbsp;&nbsp;&nbsp;&nbsp;&nbsp;*&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1647a</span><br>
arcumque poscit. 'accipe haec' inquit, 'sate<br>
Poeante, dona, et munus Alcidae cape.<br>
has hydra sensit, his iacent Stymphalides&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1650</span><br>
et quidquid aliud eminus uici manu<br>
uictrice. felix iuuenis has numquam irritas<br>
mittes in hostem, siue de media uoles<br>
auferre uolucres nube, descendent aues<br>
et certa praedae tela de caelo fluent,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1655</span><br>
nec fallet umquam dexteram hic arcus tuam:<br>
librare telum didicit et certam dare<br>
fugam sagittis, ipsa non fallunt iter<br>
emissa neruo tela; tu tantum, precor,<br>
accommoda ignes et facem extremam mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1660</span><br>
hic nodus' inquit, 'nulla quem cepit manus,<br>
mecum per ignes flagret; hoc telum Herculem<br>
tantum sequetur. hoc quoque acciperes' ait<br>
'si ferre posses. adiuuet domini rogum.'<br>
tum rigida secum spolia Nemeaei mali&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1665</span><br>
arsura poscit; latuit in spolio rogus.<br>
&nbsp;&nbsp;&nbsp;&nbsp;&nbsp;&nbsp;Ingemuit omnis turba nec lacrimas dolor<br>
cuiquam remisit. mater in luctum furens<br>
diduxit auidum pectus atque utero tenus<br>
exerta uastos ubera in planctus ferit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1670</span><br>
superosque et ipsum uocibus pulsans Iouem<br>
impleuit omnem uoce feminea locum.<br>
'Deforme letum, mater, Herculeum facis,<br>
compesce lacrimas' inquit, 'introrsus dolor<br>
femineus abeat; Iuno cur laetum diem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1675</span><br>
te flente ducat? paelicis gaudet suae<br>
spectare lacrimas. comprime infirmum iecur,<br>
mater: nefas est ubera atque uterum tibi<br>
laniare, qui me genuit.' et dirum fremens,<br>
qualis per urbes duxit Argolicas canem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1680</span><br>
cum uictor Erebi Dite contempto redit<br>
tremente fato, talis incubuit rogo.<br>
quis sic triumphans laetus in curru stetit<br>
uictor? quis illo gentibus uultu dedit<br>
leges tyrannus? quanta pax habitum tulit!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1685</span><br>
haesere lacrimae, cecidit impulsus dolor<br>
nobis quoque ipsis, nemo periturum ingemit:<br>
iam flere pudor est; ipsa quam sexus iubet<br>
maerere, siccis haesit Alcmene genis<br>
stetitque nato paene iam similis parens.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1690</span><br>
<b>Cho.</B> Nullasne in astra misit ad superos preces<br>
arsurus aut in uota respexit Iouem?<br>
<b>Ph.</B> Iacuit sui securus et caelum intuens<br>
quaesiuit oculis, arce an ex aliqua pater<br>
despiceret illum. tum manus tendens ait:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1695</span><br>
'quacumque parte prospicis natum, pater,<br>
te te precor, cui nocte commissa dies<br>
quieuit unus, si meas laudes canit<br>
utrumque Phoebi litus et Scythiae genus<br>
et omnis ardens ora quam torret dies,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1700</span><br>
si pace tellus plena, si nullae gemunt<br>
urbes nec aras impias quisquam inquinat,<br>
si scelera desunt, spiritum admitte hunc, precor,<br>
in astra. non me noctis infernae locus<br>
nec maesta nigri regna conterrent Iouis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1705</span><br>
sed ire ad illos umbra, quos uici, deos,<br>
pater, erubesco. nube discussa diem<br>
pande, ut deorum coetus ardentem Herculem<br>
spectet; licet tu sidera et mundum neges<br>
ultro, pater, cogere: si uoces dolor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1710</span><br>
abstulerit ullas, pande tunc Stygios lacus<br>
et redde fatis; approba natum prius:<br>
ut dignus astris uidear, hic faciet dies.<br>
leue est quod actum est; Herculem hic, genitor, dies<br>
inueniet aut damnabit.' Haec postquam edidit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1715</span><br>
flammas poposcit. 'hoc age, Alcidae comes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1717</span><br>
non segnis' inquit 'corripe Oetaeam facem.<br>
quid dextra tremuit? num manus pauida impium<br>
scelus refugit? redde iam pharetras mihi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1720</span><br>
ignaue iners eneruis&#151;en nostros manus<br>
quae tendat arcus! quid sedet pallor genis?<br>
animo faces inuade quo Alciden uides<br>
uoltu iacere. respice arsurum, miser:<br>
nouerca cernat quo feram flammas modo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1715</span><br>
uocat ecce iam me genitor et pandit polos;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1725</span><br>
uenio, pater'&#151;uultusque non idem fuit.<br>
Tremente pinum dextera ardentem intuli.<br>
refugit ignis et reluctantur faces<br>
et membra uitant, sed recedentem Hercules<br>
insequitur ignem. Caucasum aut Pindum aut Athon&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1730</span><br>
ardere credas: nullus erumpit sonus,<br>
tantum ingemiscit ignis. o durum iecur!<br>
Typhon in illo positus immanis rogo<br>
gemuisset ipse quique conuulsam solo<br>
imposuit umeris Ossan Enceladus ferox.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1735</span><br>
&nbsp;&nbsp;&nbsp;&nbsp;&nbsp;&nbsp;At ille medias inter exurgens faces,<br>
semiustus ac laniatus, intrepidum tuens:<br>
'nunc es parens Herculea: sic stare ad rogum<br>
te, mater' inquit, 'sic decet fleri Herculem.'<br>
inter uapores positus et flammae minas &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1740</span><br>
immotus, inconcussus, in neutrum latus<br>
correpta torquens membra adhortatur, monet,<br>
gerit aliquid ardens. omnibus fortem addidit<br>
animum ministris; urere ardentem putes.<br>
Stupet omne uulgus, uix habent flammae fidem:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1745</span><br>
tam placida frons est, tanta maiestas uiro.<br>
nec properat uri; cumque iam forti datum<br>
leto satis pensauit, igniferas trabes<br>
hinc inde traxit, minima quas flamma occupat<br>
totas in ignes uertit et quis plurimus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1750</span><br>
exundat ignis repetit intrepidus ferox.<br>
tunc ora flammis implet: ast illi graues<br>
luxere barbae; cumque iam uultum minax<br>
appeteret ignis, lamberent flammae caput,<br>
non pressit oculos. Sed quid hoc? maestam intuor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1755</span><br>
sinu gerentem reliquias magni Herculis,<br>
crinemque iactans squalidum Alcmene gemit.<br>
&nbsp;&nbsp;&nbsp;&nbsp;&nbsp;&nbsp;<b>Alcmene</B> Timete, superi, fata: tam paruus cinis<br>
Herculeus, huc huc ille decreuit gigas!<br>
o quanta, Titan, in nihil moles abit; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1760</span><br>
anilis, heu me, recipit Alciden sinus,<br>
hic cumulus ille est: ecce uix totam Hercules<br>
compleuit urnam; quam leue est pondus mihi,<br>
cui totus aether pondus incubuit leue<br>
&nbsp;&nbsp;&nbsp;&nbsp;&nbsp;&nbsp;!Ad Tartara olim regnaque, o nate, ultima&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1765</span><br>
rediturus ibas&#151;quando ab inferna Styge<br>
remeabis iterum? non ut et spolium trahas<br>
rursusque Theseus debeat lucem tibi&#151;<br>
sed quando solus? mundus impositus tuas<br>
compescet umbras teque Tartareus canis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1770</span><br>
inhibere poterit? quando Taenarias fores<br>
pulsabis? aut quas mater ad fauces agar<br>
qua mors aditur? uadis ad manes iter<br>
habiturus unum. quid diem questu tero?<br>
quid misera duras uita? quid lucem hanc tenes?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1775</span><br>
quem parere rursus Herculem possum Ioui?<br>
quis me parentem natus Alcmenen suam<br>
tantus uocabit? o nimis felix, nimis,<br>
Thebane coniunx, Tartari intrasti loca<br>
florente nato teque uenientem inferi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1780</span><br>
timuere forsan, quod pater tanti Herculis,<br>
uel falsus, aderas. Quas petam terras anus,<br>
inuisa saeuis regibus (si quis tamen<br>
rex est relictus saeuus)? ei miserae mihi!<br>
quicumque caesos ingemunt nati patres,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1785</span><br>
a me petent supplicia, me cuncti obruent:<br>
si quis minor Busiris aut si quis minor<br>
Antaeus urbes feruidae terret plagae,<br>
ego praeda ducar; si quis Ismarius greges<br>
Thracis cruenti uindicat, carpent greges&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1790</span><br>
mea membra diri; forsitan poenas petet<br>
irata Iuno: totus exurget dolor;<br>
secura uicto tandem ab Alcide uacat,<br>
paelex supersum&#151;quanta supplicia expetet<br>
ne parere possim! fecit hic natus mihi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1795</span><br>
uterum timendum. Quae petam Alcmene loca?<br>
quis me locus, quae regio, quae mundi plaga<br>
defendet aut quas mater in latebras agar<br>
ubique per te nota? si patriam petam<br>
laresque miseros, Argos Eurystheus tenet;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1800</span><br>
marita Thebas regna et Ismenon petam<br>
thalamosque nostros, in quibus quondam Iouem<br>
dilecta uidi? pro nimis felix, nimis,<br>
si fulminantem et ipsa sensissem Iouem!<br>
utinam meis uisceribus Alcides foret&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1805</span><br>
exsectus infans! nunc datum est tempus, datum est<br>
uidere natum laude certantem Ioui,<br>
ut hoc daretur, scire quid fatum mihi<br>
eripere posset. quis memor uiuit tui,<br>
o nate, populus? omne iam ingratum est genus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1810</span><br>
Petam Cleonas? Arcadum an populos petam<br>
meritisque terram nobilem quaeram tuis?<br>
hic dira serpens cecidit, hic ales fera,<br>
hic sus cruentus, hic tua fractus manu<br>
qui te sepulto possidet caelum leo:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1815</span><br>
si grata terra est, populus Alcmenen tuam<br>
defendat omnis. Thracias gentes petam<br>
Hebrique populos? haec quoque est meritis tuis<br>
defensa tellus: stabula cum regno iacent.<br>
hic pax cruento rege prostrato data est:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1820</span><br>
ubi enim negata est? Quod tibi infelix anus<br>
quaeram sepulcrum? de tuis totus rogis<br>
contendat orbis. reliquias magni Herculis<br>
quis populus aut quae templa, quae gentes rogant?<br>
quis, quis petit, quis poscit Alcmenes onus?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1825</span><br>
quae tibi sepulcra, nate, quis tumulus sat est?<br>
hic totus orbis: fama erit titulus tibi.<br>
&nbsp;&nbsp;&nbsp;&nbsp;&nbsp;&nbsp;Quid, anime, trepidas? Herculis cineres tenes;<br>
complectere ossa: reliquiae auxilium dabunt,<br>
erunt satis praesidia, terrebunt tuae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1830</span><br>
reges uel umbrae. <b>Cho.</B> Debitos nato quidem<br>
compesce fletus, mater Alcidae incluti.<br>
non est gemendus nec graui urgendus prece,<br>
uirtute quisquis abstulit fatis iter:<br>
aeterna uirtus Herculem fleri uetat:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1835</span><br>
fortes uetant maerere, degeneres iubent.<br>
<b>Al.</B> Sedabo questus uindice amisso parens<br>
terrae atque pelagi * * * *<br>
* * * * quaque purpureus dies<br>
utrumque clara spectat Oceanum rota?<br>
quot misera in uno condidi natos parens!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1840</span><br>
regno carebam, regna sed poteram dare.<br>
una inter omnes terra quas matres gerit<br>
uotis peperci, nil ego a superis peti,<br>
incolume nato: quid dare Herculeus mihi<br>
non poterat ardor, quod deus quisquam mihi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1845</span><br>
negare poterat? uota in hac fuerant manu:<br>
quidquid negaret Iuppiter, daret Hercules.<br>
quid tale genetrix ulla mortalis tulit?<br>
deriguit aliqua mater, ut toto stetit<br>
succisa fetu, bisque septenos gregem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1850</span><br>
deplanxit una: gregibus aequari meus<br>
quot ille poterat! matribus miseris adhuc<br>
exemplar ingens derat: Alcmene dabo.<br>
cessate, matres, pertinax si quas dolor<br>
adhuc iubet lugere, quas luctus grauis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1855</span><br>
in saxa uertit; cedite his cunctae malis.<br>
&nbsp;&nbsp;&nbsp;&nbsp;&nbsp;&nbsp;Agedum senile pectus, o miserae manus,<br>
pulsate&#151;et una funeri tanto sat est<br>
grandaeua anus defecta, quod totus breui<br>
iam quaeret orbis? expedi in planctus tamen&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1860</span><br>
defessa quamquam bracchia: inuidiam ut deis<br>
lugendo facias, aduoca in planctus genus.<br>
&nbsp;&nbsp;&nbsp;&nbsp;&nbsp;&nbsp;Flete, Alcmenae magnique Iouis<br>
&nbsp;&nbsp;&nbsp;&nbsp;&nbsp;&nbsp;plangite natum,<br>
cui concepto lux una perit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1865</span><br>
noctesque duas contulit Eos:<br>
ipsa quiddam plus luce perit.<br>
Totae pariter plangite gentes,<br>
quarum saeuos ille tyrannos<br>
iussit Stygias penetrare domos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1870</span><br>
populisque madens ponere ferrum.<br>
fletum meritis reddite tantis,<br>
totus, totus personet orbis.<br>
Fleat Alciden caerula Crete,<br>
magno tellus cara Tonanti:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1875</span><br>
centum populi bracchia pulsent.<br>
nunc Curetes, nunc Corybantes<br>
arma Idaea quassate manu:<br>
armis illum lugere decet.<br>
nunc, nunc funus plangite uerum:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1880</span><br>
iacet Alcides non minor ipso,<br>
&nbsp;&nbsp;&nbsp;&nbsp;&nbsp;&nbsp;Creta, Tonante.<br>
&nbsp;&nbsp;&nbsp;&nbsp;&nbsp;&nbsp;Flete Herculeos, Arcades, obitus,<br>
nondum Phoebe nascente genus:<br>
iuga Parthenii ~Nemeaeque sonent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1885</span><br>
feriatque grauis Maenala planctus:<br>
magno Alcidae poscit gemitum<br>
stratus uestris saetiger agris<br>
alesque sequi iussa sagittas<br>
totum pinnis furata diem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1890</span><br>
Flete, Argolicae, flete, Cleonae:<br>
hic terrentem moenia quondam<br>
&nbsp;&nbsp;&nbsp;&nbsp;&nbsp;&nbsp;uestra leonem<br>
fregit nostri dextera nati.<br>
Date, Bistoniae, uerbera, matres<br>
gelidusque sonet planctibus Hebrus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1895</span><br>
flete Alciden, quod non stabulis<br>
&nbsp;&nbsp;&nbsp;&nbsp;&nbsp;&nbsp;nascitur infans<br>
nec uestra greges uiscera carpunt.<br>
Fleat Antaeo libera tellus<br>
et rapta fero plaga Geryonae:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1900</span><br>
mecum, miserae, plangite, gentes,<br>
audiat ictus utraque Tethys.<br>
&nbsp;&nbsp;&nbsp;&nbsp;&nbsp;&nbsp;Vos quoque, mundi turba citati,<br>
flete Herculeos, numina, casus:<br>
uestrum Alcides ceruice meus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1905</span><br>
mundum, superi, caelumque tulit,<br>
dum stelligeri uector Olympi<br>
pondere liber spirauit Atlans.<br>
Vbi nunc uestrae, Iuppiter, arces?<br>
ubi promissi regia mundi?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1910</span><br>
nempe Alcides mortalis obit,<br>
&nbsp;&nbsp;&nbsp;&nbsp;&nbsp;&nbsp;nempe sepultus:<br>
totiens telis facibusque tuis<br>
&nbsp;&nbsp;&nbsp;&nbsp;&nbsp;&nbsp;ille pepercit,<br>
quotiens ignis spargendus erat.<br>
in me saltem iaculare facem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1915</span><br>
&nbsp;&nbsp;&nbsp;&nbsp;&nbsp;&nbsp;Semelenque puta.<br>
&nbsp;&nbsp;&nbsp;&nbsp;&nbsp;&nbsp;Iamne Elysias, o nate, domus,<br>
&nbsp;&nbsp;&nbsp;&nbsp;&nbsp;&nbsp;iam litus habes,<br>
ad quod populos natura uocat?<br>
an post raptum Styx atra canem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1920</span><br>
praeclusit iter teque in primo<br>
limine Ditis fata morantur?<br>
quis nunc umbras, nate, tumultus<br>
&nbsp;&nbsp;&nbsp;&nbsp;&nbsp;&nbsp;manesque tenet?<br>
fugit abducta nauita cumba<br>
et Centauris Thessala motis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1925</span><br>
ferit attonitos ungula manes<br>
anguesque suos hydra sub undas<br>
&nbsp;&nbsp;&nbsp;&nbsp;&nbsp;&nbsp;territa mergit<br>
teque labores, o nate, timent?<br>
&nbsp;&nbsp;&nbsp;&nbsp;&nbsp;&nbsp;Fallor, fallor uesana furens,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1930</span><br>
nec te manes umbraeque timent,<br>
non Argolico rapta leoni<br>
fulua pellis contecta iuba<br>
laeuos operit dira lacertos<br>
uallantque feri tempora dentes: &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1935</span><br>
donum pharetrae cessere tuae<br>
telaque mittet iam dextra minor.<br>
uadis inermis, nate, per umbras,<br>
ad quas semper mansurus eris.<br>
&nbsp;&nbsp;&nbsp;&nbsp;&nbsp;&nbsp;<b>Hercvles</B> Quid me tenentem regna siderei poli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1940</span><br>
caeloque tandem redditum planctu iubes<br>
sentire fatum? parce: iam uirtus mihi<br>
in astra et ipsos fecit ad superos iter.<br>
<b>Al.</B> Vnde sonus trepidas aures ferit?<br>
unde meas inhibet lacrimas fragor?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1945</span><br>
agnosco agnosco uictum est chaos.<br>
a Styge, nate, redis iterum mihi<br>
fractaque non semel est mors horrida?<br>
uicisti rursus noctis loca<br>
puppis et infernae uada tristia?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1950</span><br>
peruius est Acheron iam languidus<br>
et remeare licet soli tibi,<br>
nec te fata tenent post funera?<br>
an tibi praeclusit Pluton iter<br>
et pauidus regni metuit sibi?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1955</span><br>
certe ego te uidi flagrantibus<br>
impositum siluis, cum plurimus<br>
in caelum fureret flammae metus:<br>
arsisti certe, cur ultima<br>
non tenuere tuas umbras loca?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1960</span><br>
quid timuere tui manes, precor?<br>
umbra quoque es Diti nimis horrida?<br>
<b>He.</B> Non me gementis stagna Cocyti tenent<br>
nec puppis umbras furua transuexit meas;<br>
iam parce, mater, questibus: manes semel&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1965</span><br>
umbrasque uidi; quidquid in nobis tui<br>
mortale fuerat, ignis euictum tulit:<br>
paterna caelo, pars data est flammis tua.<br>
proinde planctus pone, quos nato paret<br>
genetrix inerti; luctus in turpes eat:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1970</span><br>
uirtus in astra tendit, in mortem timor.<br>
praesens ab astris, mater, Alcides cano:<br>
poenas cruentus iam tibi Eurystheus dabit;<br>
curru superbum uecta transcendes caput.<br>
&nbsp;&nbsp;&nbsp;&nbsp;&nbsp;&nbsp;Me iam decet subire caelestem plagam:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1975</span><br>
inferna uici rursus Alcides loca.<br>
<b>Al.</B> Mane parumper&#151;cessit ex oculis, abit,<br>
in astra fertur. fallor an uultus putat<br>
uidisse natum? misera mens incredula est.<br>
es numen et te mundus aeternum tenet:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1980</span><br>
credo triumphis.&#151;regna Thebarum petam<br>
nouumque templis additum numen canam.<br>
&nbsp;&nbsp;&nbsp;&nbsp;&nbsp;&nbsp;<b>Chorvs</B> Numquam Stygias fertur ad umbras<br>
inclita uirtus: uiuite fortes<br>
nec Lethaeos saeua per amnes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1985</span><br>
&nbsp;&nbsp;&nbsp;&nbsp;&nbsp;&nbsp;uos fata trahent,<br>
sed cum summas exiget horas<br>
&nbsp;&nbsp;&nbsp;&nbsp;&nbsp;&nbsp;consumpta dies,<br>
iter ad superos gloria pandet.<br>
&nbsp;&nbsp;&nbsp;&nbsp;&nbsp;&nbsp;Sed tu, domitor magne ferarum<br>
orbisque simul pacator, ades:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1990</span><br>
nunc quoque nostras aspice terras,<br>
et si qua nouo belua uultu<br>
quatiet populos terrore graui,<br>
tu fulminibus frange trisulcis:<br>
fortius ipso genitore tuo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1995</span><br>
&nbsp;&nbsp;&nbsp;&nbsp;&nbsp;&nbsp;fulmina mitte.
</P>

<p class=border></P>

<p>
<table border=0 cellspacing=15 cellpadding=0 align=CENTER> <tr><td><a href="/sen.html">Seneca the Younger</A><td><a href="/index.html">The Latin Library</A> <td><a href="/classics.html">The Classics Page</A> </TABLE>
</p>
</BODY>
</HTML>