<html>
	<head>
		<title>
			Martial IX
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>M. VALERI MARTIALIS EPIGRAMMATON LIBER IX
</p>

<p class=border></P>

<p>
Have, mi Torani, frater carissime. Epigramma, quod extra ordinem paginarum est, ad Stertinium clarissimum virum scripsimus, qui imaginem meam ponere in bibliotheca sua voluit. De quo scribendum tibi putavi, ne ignorares Avitus iste quis vocaretur. Vale et para hospitium.
</p>

<p>
Note, licet nolis, sublimi pectore vates,<br>
&nbsp;&nbsp;&nbsp;&nbsp;&nbsp;&nbsp;&nbsp;cui referet serus praemia digna cinis,<br>
hoc tibi sub nostra breve carmen imagine vivat,<br>
&nbsp;&nbsp;&nbsp;&nbsp;&nbsp;&nbsp;&nbsp;quam non obscuris iungis, Avite, viris:<br>
'Ille ego sum nulli nugarum laude secundus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;quem non miraris, sed - puto -, lector, amas.<br>
Maiores maiora sonent: mihi parva Iocuto<br>
&nbsp;&nbsp;&nbsp;&nbsp;&nbsp;&nbsp;&nbsp;sufficit in vestras saepe redire manus.</p>

<p class=shortborder></p>

<p>
<b>I</B>
</p>

<p>

Dum Ianus hiemes, Domitianus autumnos,<br>
Augustus annis commodabit aestates,<br>
dum grande famuli nomen adseret Rheni<br>
Germanicarum magna Iux Kalendarum,<br>
Tarpeia summi saxa dum patris stabunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
dum voce supplex dumque ture placabit<br>
matrona divae dulce Iuliae numen:<br>
manebit altum Flaviae decus gentis<br>
cum sole et astris cumque luce Romana.<br>
invicta quidquid condidit manus, caeli est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span></p>

<p class=shortborder></p>

<p>
<b>II</B>
</p>

<p>
Pauper amicitiae cum sis, Lupe, non es amicae<br>
&nbsp;&nbsp;&nbsp;&nbsp;&nbsp;&nbsp;&nbsp;et queritur de te mentula sola nihil.<br>
ilia siligineis pinguescit adultera cunnis,<br>
&nbsp;&nbsp;&nbsp;&nbsp;&nbsp;&nbsp;&nbsp;convivam pascit nigra farina tuum.<br>
incensura nives dominae Setina liquantur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;nos bibimus Corsi pulla venena cadi;<br>
empta tibi nox est fundis non tota paternis,<br>
&nbsp;&nbsp;&nbsp;&nbsp;&nbsp;&nbsp;&nbsp;non sua desertus rura sodalis arat;<br>
splendet Erythraeis perlucida moecha lapillis,<br>
&nbsp;&nbsp;&nbsp;&nbsp;&nbsp;&nbsp;&nbsp;ducitur addictus, te futuente, cliens;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
octo Syris suffulta datur lectica puellae,<br>
&nbsp;&nbsp;&nbsp;&nbsp;&nbsp;&nbsp;&nbsp;nudum sandapilae pondus amicus erit.<br>
I nunc et miseros, Cybele, praecide cinaedos:<br>
&nbsp;&nbsp;&nbsp;&nbsp;&nbsp;&nbsp;&nbsp;haec erat, haec cultris mentula digna tuis.</p>

<p class=shortborder></p>

<p>
<b>III</B>
</p>

<p>
Quantum iam superis, Caesar, caeloque dedisti<br>
&nbsp;&nbsp;&nbsp;&nbsp;&nbsp;&nbsp;&nbsp;si repetas et si creditor esse velis,<br>
grandis in aetherio licet auctio fiat Olympo<br>
&nbsp;&nbsp;&nbsp;&nbsp;&nbsp;&nbsp;&nbsp;coganturque dei vendere quidquid habent,<br>
conturbabit Atlans et non erit uncia tota&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;decidat tecum qua pater ipse deum:<br>
pro Capitolinis quid enim tibi solvere tempus,<br>
&nbsp;&nbsp;&nbsp;&nbsp;&nbsp;&nbsp;&nbsp;quid pro Tarpeiae frondis honore potest?<br>
quid pro culminibus geminis matrona Tonantis?<br>
&nbsp;&nbsp;&nbsp;&nbsp;&nbsp;&nbsp;&nbsp;Pallada praetereo: res agit illa tuas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
quid loquar Alciden Phoebumque piosque Laconas?<br>
&nbsp;&nbsp;&nbsp;&nbsp;&nbsp;&nbsp;&nbsp;addita quid Latio Flavia templa polo?<br>
Expectes et sustineas, Auguste, necesse est:<br>
&nbsp;&nbsp;&nbsp;&nbsp;&nbsp;&nbsp;&nbsp;nam tibi quod solvat non habet arca Iovis.</p>

<p class=shortborder></p>

<p>
<b>IV</B>
</p>

<p>
Aureolis futui cum possit Galla duobus<br>
&nbsp;&nbsp;&nbsp;&nbsp;&nbsp;&nbsp;&nbsp;et plus quam futui, si totidem addideris:<br>
aureolos a te cur accipit, Aeschyle, denos?<br>
&nbsp;&nbsp;&nbsp;&nbsp;&nbsp;&nbsp;&nbsp;non fellat tanti Galla. Quid ergo? Tacet.</p>

<p class=shortborder></p>

<p>
<b>V (VI)</B>
</p>

<p>

Tibi, summe Rheni domitor et parens orbis,<br>
pudice princeps, gratias agunt urbes:<br>
populos habebunt; parere iam scelus non est.<br>
non puer avari sectus arte mangonis<br>
virilitatis damna maeret ereptae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
nec quam superbus conputet stipem leno<br>
dat prostituto misera mater infanti.<br>
Qui nec cubili fuerat ante te quondam,<br>
pudor esse per te coepit et lupanari.</p>

<p class=shortborder></p>

<p>
<b>VI (VII)</B>
</p>

<p>
Dicere de Libycis reduci tibi gentibus, Afer,<br>
&nbsp;&nbsp;&nbsp;&nbsp;&nbsp;&nbsp;&nbsp;continuis volui quinque diebus Have:<br>
'Non vacat' aut 'dormit' dictum est bis terque reverso.<br>
&nbsp;&nbsp;&nbsp;&nbsp;&nbsp;&nbsp;&nbsp;Iam satis est: non vis, Afer, havere: vale.</p>

<p class=shortborder></p>

<p>
<b>VII (VIII)</B>
</p>

<p>
Tamquam parva foret sexus iniuria nostri<br>
&nbsp;&nbsp;&nbsp;&nbsp;&nbsp;&nbsp;&nbsp;foedandos populo prostituisse mares,<br>
iam cunae lenonis erant, ut ab ubere raptus<br>
&nbsp;&nbsp;&nbsp;&nbsp;&nbsp;&nbsp;&nbsp;sordida vagitu posceret aera puer:<br>
inmatura dabant infandas corpora poenas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Non tulit Ausonius talia monstra pater,<br>
idem qui teneris nuper succurrit ephebis,<br>
&nbsp;&nbsp;&nbsp;&nbsp;&nbsp;&nbsp;&nbsp;ne faceret steriles saeva libido viros.<br>
Dilexere prius pueri iuvenesque senesque,<br>
&nbsp;&nbsp;&nbsp;&nbsp;&nbsp;&nbsp;&nbsp;at nunc infantes te quoque, Caesar, amant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span></p>

<p class=shortborder></p>

<p>
<b>VIII (IX)</B>
</p>

<p>
Nil tibi legavit Fabius, Bithynice, cui tu<br>
&nbsp;&nbsp;&nbsp;&nbsp;&nbsp;&nbsp;&nbsp;annua, si memini, milia sena dabas.<br>
plus nulli dedit ille: queri, Bithynice, noli:<br>
&nbsp;&nbsp;&nbsp;&nbsp;&nbsp;&nbsp;&nbsp;annua legavit milia sena tibi.</p>

<p class=shortborder></p>

<p>
<b>IX (X)</B>
</p>

<p>
Cenes, Canthare, cum foris libenter,<br>
damas et maledicis et minaris.<br>
deponas animos truces monemus:<br>
liber non potes et gulosus esse.</p>

<p class=shortborder></p>

<p>
<b>X (V)</B>
</p>

<p>
Nubere vis Prisco: non miror, Paula; sapisti.<br>
&nbsp;&nbsp;&nbsp;&nbsp;&nbsp;&nbsp;&nbsp;ducere te non vult Priscus: et ille sapit.</p>

<p class=shortborder></p>

<p>
<b>XI</B>
</p>

<p>
Nomen cum violis rosisque natum,<br>
quo pars optima nominatur anni,<br>
Hyblam quod sapit Atticosque flores,<br>
quod nidos olet alitis superbae;<br>
nomen nectare dulcius beato,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
quo mallet Cybeles puer vocari<br>
et qui pocula temperat Tonanti,<br>
quod si Parrhasia sones in aula,<br>
respondent Veneres Cupidinesque;<br>
nomen nobile, molle, delicatum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
versu dicere non rudi volebam:<br>
sed tu syllaba contumax rebellas.<br>
dicunt Eiarinon tamen poetae,<br>
sed Graeci quibus est nihil negatum<br>
et quos 'Arej "Are decet sonare:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
nobis non licet esse tam disertis<br>
qui Musas colimus severiores.</p>

<p class=shortborder></p>

<p>
<b>XII (XIII)</B>
</p>

<p>
Nomen habes teneri quod tempora nuncupat anni,<br>
&nbsp;&nbsp;&nbsp;&nbsp;&nbsp;&nbsp;&nbsp;cum breve Cecropiae ver populantur apes:<br>
nomen Acidalia meruit quod harundine pingi,<br>
&nbsp;&nbsp;&nbsp;&nbsp;&nbsp;&nbsp;&nbsp;quod Cytherea sua scribere gaudet acu;<br>
nomen Erythraeis quod littera facta lapillis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;gemma quod Heliadum pollice trita notet;<br>
quod pinna scribente grues ad sidera tollant;<br>
&nbsp;&nbsp;&nbsp;&nbsp;&nbsp;&nbsp;&nbsp;quod decet in sola Caesaris esse domo.</p>

<p class=shortborder></p>

<p>
<b>XIII (XII)</B>
</p>

<p>
Si daret autumnus mihi nomen, Oporinos essem,<br>
&nbsp;&nbsp;&nbsp;&nbsp;&nbsp;&nbsp;&nbsp;horrida si brumae sidera, Chimerinos;<br>
dictus ab aestivo Therinos tibi mense vocarer:<br>
&nbsp;&nbsp;&nbsp;&nbsp;&nbsp;&nbsp;&nbsp;tempora cui nomen verna dedere quis est?</p>

<p class=shortborder></p>

<p>
<b>XIV</B>
</p>

<p>
Hunc quem mensa tibi, quem cena paravit amicum<br>
&nbsp;&nbsp;&nbsp;&nbsp;&nbsp;&nbsp;&nbsp;esse putas fidae pectus amicitiae?<br>
aprum amat et mullos et sumen et ostrea, non te.<br>
&nbsp;&nbsp;&nbsp;&nbsp;&nbsp;&nbsp;&nbsp;tam bene si cenem, noster amicus erit.</p>

<p class=shortborder></p>

<p>
<b>XV</B>
</p>

<p>
Inscripsit tumulis septem scelerata virorum<br>
&nbsp;&nbsp;&nbsp;&nbsp;&nbsp;&nbsp;&nbsp;'Se fecisse' Chloe. Quid pote simplicius?</p>

<p class=shortborder></p>

<p>
<b>XVI</B>
</p>

<p>
Consilium formae speculum dulcisque capillos<br>
&nbsp;&nbsp;&nbsp;&nbsp;&nbsp;&nbsp;&nbsp;Pergameo posuit dona sacrata deo<br>
ille puer tota domino gratissimus aula,<br>
&nbsp;&nbsp;&nbsp;&nbsp;&nbsp;&nbsp;&nbsp;nomine qui signat tempora verna suo.<br>
Felix quae tali censetur munere tellus!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;nec Ganymedeas mallet habere comas.</p>

<p class=shortborder></p>

<p>
<b>XVII</B>
</p>

<p>
Latonae venerande nepos, qui mitibus herbis<br>
&nbsp;&nbsp;&nbsp;&nbsp;&nbsp;&nbsp;&nbsp;Parcarum exoras pensa brevesque colos,<br>
hos tibi laudatos domino, rata vota, capillos<br>
&nbsp;&nbsp;&nbsp;&nbsp;&nbsp;&nbsp;&nbsp;ille tuus Latia misit ab urbe puer;<br>
addidit et nitidum sacratis crinibus orbem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;quo felix facies iudice tuta fuit.<br>
Tu iuvenale decus serva, ne pulchrior ille<br>
&nbsp;&nbsp;&nbsp;&nbsp;&nbsp;&nbsp;&nbsp;in longa fuerit quam breviore coma.</p>

<p class=shortborder></p>

<p>
<b>XVIII</B>
</p>

<p>
Est mihi - sitque precor longum te praeside, Caesar -<br>
&nbsp;&nbsp;&nbsp;&nbsp;&nbsp;&nbsp;&nbsp;rus minimum, parvi sunt et in urbe lares.<br>
sed de valle brevi quas det sitientibus hortis<br>
&nbsp;&nbsp;&nbsp;&nbsp;&nbsp;&nbsp;&nbsp;curva laboratas antlia tollit aquas:<br>
sicca domus queritur nullo se rore foveri,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;cum mihi vicino Marcia fonte sonet.<br>
Quam dederis nostris, Auguste, penatibus undam,<br>
&nbsp;&nbsp;&nbsp;&nbsp;&nbsp;&nbsp;&nbsp;Castalis haec nobis aut Iovis imber erit.</p>

<p class=shortborder></p>

<p>
<b>XIX</B>
</p>

<p>
Laudas balnea versibus trecentis<br>
cenantis bene Pontici, Sabelle.<br>
vis cenare, Sabelle, non lavari.</p>

<p class=shortborder></p>

<p>
<b>XX</B>
</p>

<p>
Haec, quae tota patet tegiturque et marmore et auro,<br>
&nbsp;&nbsp;&nbsp;&nbsp;&nbsp;&nbsp;&nbsp;infantis domini conscia terra fuit,<br>
felix o, quantis sonuit vagitibus et quas<br>
&nbsp;&nbsp;&nbsp;&nbsp;&nbsp;&nbsp;&nbsp;vidit reptantis sustinuitque manus:<br>
hic steterat veneranda domus quae praestitit orbi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;quod Rhodos astrifero, quod pia Creta polo.<br>
Curetes texere Iovem crepitantibus annis,<br>
&nbsp;&nbsp;&nbsp;&nbsp;&nbsp;&nbsp;&nbsp;semiviri poterant qualia ferre Phryges:<br>
at te protexit superum pater et tibi, Caesar,<br>
&nbsp;&nbsp;&nbsp;&nbsp;&nbsp;&nbsp;&nbsp;pro iaculo et parma fulmen et aegis erat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span></p>

<p class=shortborder></p>

<p>
<b>XXI</B>
</p>

<p>
Artemidorus habet puerum, sed vendidit agrum;<br>
&nbsp;&nbsp;&nbsp;&nbsp;&nbsp;&nbsp;&nbsp;agrum pro puero Calliodorus habet.<br>
Dic uter ex istis melius rem gesserit, Aucte:<br>
&nbsp;&nbsp;&nbsp;&nbsp;&nbsp;&nbsp;&nbsp;Artemidorus amat, Calliodorus arat.</p>

<p class=shortborder></p>

<p>
<b>XXII</B>
</p>

<p>
Credis ob haec me, Pastor, opes fortasse rogare<br>
&nbsp;&nbsp;&nbsp;&nbsp;&nbsp;&nbsp;&nbsp;propter quae populus crassaque turba rogat,<br>
ut Setina meos consumat gleba ligones<br>
&nbsp;&nbsp;&nbsp;&nbsp;&nbsp;&nbsp;&nbsp;et sonet innumera compede Tuscus ager;<br>
ut Mauri Libycis centum stent dentibus orbes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;et crepet in nostris aurea lamna toris,<br>
nec labris nisi magna meis crystalla terantur<br>
&nbsp;&nbsp;&nbsp;&nbsp;&nbsp;&nbsp;&nbsp;et faciant nigras nostra Falerna nives;<br>
ut canusinatus nostro Surus assere sudet<br>
&nbsp;&nbsp;&nbsp;&nbsp;&nbsp;&nbsp;&nbsp;et mea sit culto sella cliente frequens;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
aestuet ut nostro madidus conviva ministro,<br>
&nbsp;&nbsp;&nbsp;&nbsp;&nbsp;&nbsp;&nbsp;quem permutatum nec Ganymede velis;<br>
ut lutulenta linat Tyrias mihi mula lacernas<br>
&nbsp;&nbsp;&nbsp;&nbsp;&nbsp;&nbsp;&nbsp;et Massyla meum virga gubernet equum.<br>
Est nihil ex istis: superos ac sidera testor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
&nbsp;&nbsp;&nbsp;&nbsp;&nbsp;&nbsp;&nbsp;Ergo quid? Ut donem, Pastor, et aedificem.</p>

<p class=shortborder></p>

<p>
<b>XXIII</B>
</p>

<p>
O cui virgineo flavescere contigit auro,<br>
&nbsp;&nbsp;&nbsp;&nbsp;&nbsp;&nbsp;&nbsp;dic ubi Palladium sit tibi, Care, decus.<br>
Aspicis en domini fulgentes marmore vultus?<br>
&nbsp;&nbsp;&nbsp;&nbsp;&nbsp;&nbsp;&nbsp;venit ad has ultro nostra corona comas.'<br>
Albanae livere potest pia quercus olivae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;cinxerit invictum quod prior illa caput.</p>

<p class=shortborder></p>

<p>
<b>XXIV</B>
</p>

<p>
Quis Palatinos imitatus imagine vultus<br>
&nbsp;&nbsp;&nbsp;&nbsp;&nbsp;&nbsp;&nbsp;Phidiacum Latio marmore vicit ebur?<br>
haec mundi facies, haec sunt Iovis ora sereni:<br>
&nbsp;&nbsp;&nbsp;&nbsp;&nbsp;&nbsp;&nbsp;sic tonat ille deus cum sine nube tonat.<br>
Non solam tribuit Pallas tibi, Care, coronam;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;effigiem domini, quam colis, iIla dedit.</p>

<p class=shortborder></p>

<p>
<b>XXV</B>
</p>

<p>
Dantem vina tuum quotiens aspeximus Hyllum,<br>
&nbsp;&nbsp;&nbsp;&nbsp;&nbsp;&nbsp;&nbsp;lumine nos, Afer, turbidiore notas.<br>
Quod, rogo, quod scelus est mollem spectare ministrum?<br>
&nbsp;&nbsp;&nbsp;&nbsp;&nbsp;&nbsp;&nbsp;aspicimus solem sidera, templa, deos.<br>
avertam vultus, tamquam mihi pocula Gorgon&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;porrigat atque oculos oraque nostra petat?<br>
trux erat Alcides, et Hylan spectare licebat;<br>
&nbsp;&nbsp;&nbsp;&nbsp;&nbsp;&nbsp;&nbsp;ludere Mercurio cum Ganymede licet.<br>
Si non vis teneros spectet conviva ministros,<br>
&nbsp;&nbsp;&nbsp;&nbsp;&nbsp;&nbsp;&nbsp;Phineas invites, Afer, et Oedipodas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span></p>

<p class=shortborder></p>

<p>
<b>XXVI</B>
</p>

<p>
Audet facundo qui carmina mittere Nervae,<br>
&nbsp;&nbsp;&nbsp;&nbsp;&nbsp;&nbsp;&nbsp;pallida donabit glaucina, Cosme, tibi,<br>
Paestano violas et cana ligustra colono,<br>
&nbsp;&nbsp;&nbsp;&nbsp;&nbsp;&nbsp;&nbsp;Hyblaeis apibus Corsica mella dabit:<br>
sed tamen et parvae nonnulla est gratia Musae;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;appetitur posito vilis oliva lupo.<br>
nec tibi sit mirum modici quod conscia vatis<br>
&nbsp;&nbsp;&nbsp;&nbsp;&nbsp;&nbsp;&nbsp;iudicium metuit nostra Thalia tuum:<br>
ipse tuas etiam veritus Nero dicitur aures,<br>
&nbsp;&nbsp;&nbsp;&nbsp;&nbsp;&nbsp;&nbsp;lascivum iuvenis cum tibi lusit opus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span></p>

<p class=shortborder></p>

<p>
<b>XXVII</B>
</p>

<p>
Cum depilatos, Chreste, coleos portes<br>
et vulturino mentulam parem collo<br>
et prostitutis levius caput culis,<br>
nec vivat ullus in tuo pilus crure,<br>
purgentque saevae cana labra volsellae;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Curios, Camillos, Quintios, Numas, Ancos,<br>
et quidquid umquam legimus pilosorum<br>
loqueris sonasque grandibus minax verbis,<br>
et cum theatris saeculoque rixaris.<br>
Occurrit aliquis inter ista si draucus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
lam paedagogo liberatus et cuius<br>
refibulavit turgidum faber penem,<br>
nutu vocatum ducis, et pudet fari<br>
Catoniana, Chreste, quod facis lingua.</p>

<p class=shortborder></p>

<p>
<b>XXVIII</B>
</p>

<p>
Dulce decus scaenae, ludorum fama, Latinus<br>
&nbsp;&nbsp;&nbsp;&nbsp;&nbsp;&nbsp;&nbsp;ille ego sum, plausus deliciaeque tuae,<br>
qui spectatorem potui fecisse Catonem,<br>
&nbsp;&nbsp;&nbsp;&nbsp;&nbsp;&nbsp;&nbsp;solvere qui Curios Fabriciosque graves.<br>
Sed nihil a nostro sumpsit mea vita theatro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;et sola tantum scaenicus arte feror:<br>
nec poteram gratus domino sine moribus esse:<br>
&nbsp;&nbsp;&nbsp;&nbsp;&nbsp;&nbsp;&nbsp;intenus mentes inspicit ille deus.<br>
Vos me laurigeri parasitum dicite Phoebi,<br>
&nbsp;&nbsp;&nbsp;&nbsp;&nbsp;&nbsp;&nbsp;Roma sui famulum dum sciat esse Iovis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span></p>

<p class=shortborder></p>

<p>
<b>XXIX</B>
</p>

<p>
Saecula Nestoreae permensa, Philaeni, senectae<br>
&nbsp;&nbsp;&nbsp;&nbsp;&nbsp;&nbsp;&nbsp;rapta es ad infernas tam cito Ditis aquas?<br>
Euboicae nondum numerabas longa Sibyllae<br>
&nbsp;&nbsp;&nbsp;&nbsp;&nbsp;&nbsp;&nbsp;tempora: maior erat mensibus illa tribus.<br>
Heu quae lingua silet! non illam mille catastae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;vincebant, nec quae turba Sarapin amat,<br>
nec matutini cirrata caterva magistri,<br>
&nbsp;&nbsp;&nbsp;&nbsp;&nbsp;&nbsp;&nbsp;nec quae Strymonio de grege ripa sonat<br>
quae nunc Thessalico lunam deducere rhombo,<br>
&nbsp;&nbsp;&nbsp;&nbsp;&nbsp;&nbsp;&nbsp;quae sciet hos illos vendere lena toros?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Sit tibi terra levis mollique tegaris harena,<br>
&nbsp;&nbsp;&nbsp;&nbsp;&nbsp;&nbsp;&nbsp;ne tua non possint eruere ossa canes.</p>

<p class=shortborder></p>

<p>
<b>XXX</B>
</p>

<p>
Cappadocum saevis Antistius occidit oris<br>
&nbsp;&nbsp;&nbsp;&nbsp;&nbsp;&nbsp;&nbsp;Rusticus. O tristi crimine terra nocens!<br>
Rettulit ossa sinu cari Nigrina mariti<br>
&nbsp;&nbsp;&nbsp;&nbsp;&nbsp;&nbsp;&nbsp;et questa est longas non satis esse vias;<br>
cumque daret sanctam tumulis, quibus invidet, urnam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;visa sibi est rapto bis viduata viro.</p>

<p class=shortborder></p>

<p>
<b>XXXI</B>
</p>

<p>
Cum comes Arctois haereret Caesaris armis<br>
&nbsp;&nbsp;&nbsp;&nbsp;&nbsp;&nbsp;&nbsp;Velius, hanc Marti pro duce vovit avem;<br>
luna quater binos non tota peregerat orbes,<br>
&nbsp;&nbsp;&nbsp;&nbsp;&nbsp;&nbsp;&nbsp;debita poscebat iam sibi vota deus:<br>
ipse suas anser properavit laetus ad aras&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;et cecidit sanctis hostia parva focis.<br>
Octo vides patulo pendere nomismata rostro<br>
&nbsp;&nbsp;&nbsp;&nbsp;&nbsp;&nbsp;&nbsp;alitis? haec extis condita nuper erant:<br>
quae litat argento pro te, non sanguine, Caesar,<br>
&nbsp;&nbsp;&nbsp;&nbsp;&nbsp;&nbsp;&nbsp;victima iam ferro non opus esse docet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span></p>

<p class=shortborder></p>

<p>
<b>XXXII</B>
</p>

<p>
Hanc volo quae facilis, quae palliolata vagatur,<br>
&nbsp;&nbsp;&nbsp;&nbsp;&nbsp;&nbsp;&nbsp;hanc volo quae puero iam dedit ante meo,<br>
hanc volo quam redimit totam denarius alter,<br>
&nbsp;&nbsp;&nbsp;&nbsp;&nbsp;&nbsp;&nbsp;hanc volo quae pariter sufficit una tribus.<br>
poscentem nummos et grandia verba sonantem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;possideat crassae mentula Burdigalae.</p>

<p class=shortborder></p>

<p>
<b>XXXIII</B>
</p>

<p>
Audieris in quo, Flacce, balneo plausum,<br>
Maronis illic esse mentulam scito.</p>

<p class=shortborder></p>

<p>
<b>XXXIV</B>
</p>

<p>
Iuppiter Idaei risit mendacia busti,<br>
&nbsp;&nbsp;&nbsp;&nbsp;&nbsp;&nbsp;&nbsp;dum videt Augusti Flavia templa poli,<br>
atque inter mensas largo iam nectare fusus,<br>
&nbsp;&nbsp;&nbsp;&nbsp;&nbsp;&nbsp;&nbsp;pocula cum Marti traderet ipse suo,<br>
respiciens Phoebum pariter Phoebique sororem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;cum quibus Alcides et pius Arcas erat<br>
'Gnosia vos' inquit 'nobis monumenta dedistis:<br>
&nbsp;&nbsp;&nbsp;&nbsp;&nbsp;&nbsp;&nbsp;cernite quam plus sit Caesaris esse patrem.'</p>

<p class=shortborder></p>

<p>
<b>XXXV</B>
</p>

<p>
Artibus his semper cenam, Philomuse, mereris,<br>
&nbsp;&nbsp;&nbsp;&nbsp;&nbsp;&nbsp;&nbsp;plurima dum fingis, sed quasi vera refers.<br>
scis quid in Arsacia Pacorus deliberet aula,<br>
&nbsp;&nbsp;&nbsp;&nbsp;&nbsp;&nbsp;&nbsp;Rhenanam numeras Sarmaticamque manum,<br>
verba ducis Daci chartis mandata resignas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;victricem laurum quam venit ante vides,<br>
scis quotiens Phario madeat Iove fusca Syene,<br>
&nbsp;&nbsp;&nbsp;&nbsp;&nbsp;&nbsp;&nbsp;scis quota de Libyco litore puppis eat,<br>
cuius Iuleae capiti nascantur olivae,<br>
&nbsp;&nbsp;&nbsp;&nbsp;&nbsp;&nbsp;&nbsp;destinet aetherius cui sua serta pater.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Tolle tuas artes; hodie cenabis apud me<br>
&nbsp;&nbsp;&nbsp;&nbsp;&nbsp;&nbsp;&nbsp;hac lege, ut narres nil, Philomuse, novi.</p>

<p class=shortborder></p>

<p>
<b>XXXVI</B>
</p>

<p>
Viderat Ausonium posito modo crine ministrum<br>
&nbsp;&nbsp;&nbsp;&nbsp;&nbsp;&nbsp;&nbsp;Phryx puer, alterius gaudia nota Iovis:<br>
'Quod tuus ecce suo Caesar permisit ephebo<br>
&nbsp;&nbsp;&nbsp;&nbsp;&nbsp;&nbsp;&nbsp;tu permitte tuo, maxime rector' ait;<br>
'iam mihi prima latet longis lanugo capillis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;iam tua me ridet Iuno vocatque virum.'<br>
Cui pater aetherius 'Puer o dulcissime,' dixit,<br>
&nbsp;&nbsp;&nbsp;&nbsp;&nbsp;&nbsp;&nbsp;'non ego quod poscis, res negat ipsa tibi:<br>
Caesar habet noster similis tibi mille ministros<br>
&nbsp;&nbsp;&nbsp;&nbsp;&nbsp;&nbsp;&nbsp;tantaque sidereos vix capit aula mares;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
at tibi si dederit vultus coma tonsa viriles,<br>
&nbsp;&nbsp;&nbsp;&nbsp;&nbsp;&nbsp;&nbsp;quis mihi qui nectar misceat alter erit?'</p>

<p class=shortborder></p>

<p>
<b>XXXVII</B>
</p>

<p>
Cum sis ipsa domi mediaque ornere Subura,<br>
&nbsp;&nbsp;&nbsp;&nbsp;&nbsp;&nbsp;&nbsp;fiant absentes et tibi, GalIa, comae,<br>
nec dentes aliter quam Serica nocte reponas,<br>
&nbsp;&nbsp;&nbsp;&nbsp;&nbsp;&nbsp;&nbsp;et iaceas centum condita pyxidibus,<br>
nec tecum facies tua dormiat, innuis illo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;quod tibi prolatum est mane supercilio,<br>
et te nulla movet cani reverentia cunni,<br>
&nbsp;&nbsp;&nbsp;&nbsp;&nbsp;&nbsp;&nbsp;quem potes inter avos iam numerare tuos.<br>
promittis sescenta tamen; sed mentula surda est,<br>
&nbsp;&nbsp;&nbsp;&nbsp;&nbsp;&nbsp;&nbsp;et sit lusca licet, te tamen illa videt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span></p>

<p class=shortborder></p>

<p>
<b>XXXVIII</B>
</p>

<p>
Summa licet velox, Agathine, pericula ludas,<br>
&nbsp;&nbsp;&nbsp;&nbsp;&nbsp;&nbsp;&nbsp;non tamen efficies ut tibi parma cadat.<br>
nolentem sequitur tenuisque reversa per auras<br>
&nbsp;&nbsp;&nbsp;&nbsp;&nbsp;&nbsp;&nbsp;vel pede vel tergo, crine vel ungue sedet;<br>
Iubrica Corycio quamvis sint pulpita nimbo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;et rapiant celeres vela negata Noti,<br>
securos pueri neglecta perambulat artus,<br>
&nbsp;&nbsp;&nbsp;&nbsp;&nbsp;&nbsp;&nbsp;et nocet artifici ventus et unda nihil.<br>
Ut peccare velis, cum feceris omnia, falli<br>
&nbsp;&nbsp;&nbsp;&nbsp;&nbsp;&nbsp;&nbsp;non potes: arte opus est ut tibi parma cadat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span></p>

<p class=shortborder></p>

<p>
<b>XXXIX</B>
</p>

<p>
Prima Palatino lux est haec orta Tonanti,<br>
&nbsp;&nbsp;&nbsp;&nbsp;&nbsp;&nbsp;&nbsp;optasset Cybele qua peperisse Iovem;<br>
hac et sancta mei genita est Caesonia Rufi:<br>
&nbsp;&nbsp;&nbsp;&nbsp;&nbsp;&nbsp;&nbsp;plus debet matri nulla puella suae.<br>
Laetatur gemina votorum sorte maritus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;contigit hunc illi quod bis amare diem.</p>

<p class=shortborder></p>

<p>
<b>XL</B>
</p>

<p>
Tarpeias Diodorus ad coronas<br>
Romam cum peteret Pharo relicta,<br>
vovit pro reditu viri Philaenis<br>
illam lingeret ut puella simplex<br>
quam castae quoque diligunt Sabinae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
dispersa rate tristibus procellis<br>
mersus fluctibus obrutusque ponto<br>
ad votum Diodorus enatavit.<br>
O     tardus nimis et piger maritus!<br>
hoc in litore si puella votum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
fecisset mea, protinus redissem.</p>

<p class=shortborder></p>

<p>
<b>XLI</B>
</p>

<p>
Pontice, quod numquam futuis, sed paelice laeva<br>
&nbsp;&nbsp;&nbsp;&nbsp;&nbsp;&nbsp;&nbsp;uteris et Veneri servit amica manus,<br>
hoc nihil esse putas? scelus est, mihi crede, sed ingens,<br>
&nbsp;&nbsp;&nbsp;&nbsp;&nbsp;&nbsp;&nbsp;quantum vix animo concipis ipse tuo.<br>
nempe semel futuit, generaret Horatius ut tres;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Mars semel, ut geminos Ilia casta daret.<br>
omnia perdiderat si masturbatus uterque<br>
&nbsp;&nbsp;&nbsp;&nbsp;&nbsp;&nbsp;&nbsp;mandasset manibus gaudia foeda suis.<br>
ipsam crede tibi naturam dicere rerum:<br>
&nbsp;&nbsp;&nbsp;&nbsp;&nbsp;&nbsp;&nbsp;'Istud quod digitis, Pontice, perdis, homo est.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span></p>

<p class=shortborder></p>

<p>
<b>XLII</B>
</p>

<p>
Campis dives Apollo sic Myrinis,<br>
sic semper senibus fruare cycnis,<br>
doctae sic tibi serviant sorores<br>
nec Deiphis tua mentiatur ulli,<br>
sic Palatia te colant amentque:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
bis senos cito te rogante fasces<br>
det Stellae bonus adnuatque Caesar.<br>
felix tunc ego debitorque voti<br>
casurum tibi rusticas ad aras<br>
ducam cornibus aureis iuvencum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Nata est hostia, Phoebe; quid moraris?</p>

<p class=shortborder></p>

<p>
<b>XLIII</B>
</p>

<p>
Hic qui dura sedens porrecto saxa leone<br>
&nbsp;&nbsp;&nbsp;&nbsp;&nbsp;&nbsp;&nbsp;mitigat, exiguo magnus in aere deus,<br>
quaeque tulit spectat resupino sidera vultu,<br>
&nbsp;&nbsp;&nbsp;&nbsp;&nbsp;&nbsp;&nbsp;cuius laeva calet robore, dextra mero:<br>
non est fama recens nec nostri gloria caeli;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;nobile Lysippi munus opusque vides.<br>
hoc habuit numen Pellaei mensa tyranni,<br>
&nbsp;&nbsp;&nbsp;&nbsp;&nbsp;&nbsp;&nbsp;qui cito perdomito victor in orbe iacet;<br>
hunc puer ad Libycas iuraverat Hannibal aras;<br>
&nbsp;&nbsp;&nbsp;&nbsp;&nbsp;&nbsp;&nbsp;iusserat hic Sullam ponere regna trucem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Offensus variae tumidis terroribus aulae<br>
&nbsp;&nbsp;&nbsp;&nbsp;&nbsp;&nbsp;&nbsp;privatos gaudet nunc habitare lares,<br>
utque fuit quondam placidi conviva Molorchi,<br>
&nbsp;&nbsp;&nbsp;&nbsp;&nbsp;&nbsp;&nbsp;sic voluit docti Vindicis esse deus.</p>

<p class=shortborder></p>

<p>
<b>XLIV</B>
</p>

<p>
Alciden modo Vindicis rogabam<br>
esset cuius opus laborque felix.<br>
Risit, nam solet hoc, levique nutu<br>
'Graece numquid' ait 'poeta nescis?<br>
inscripta est basis indicatque nomen.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Lus&igrave;ppou lego, Phidiae putavi.</p>

<p class=shortborder></p>

<p>
<b>XLV</B>
</p>

<p>
Miles Hyperboreos modo, Marcelline, triones<br>
&nbsp;&nbsp;&nbsp;&nbsp;&nbsp;&nbsp;&nbsp;et Getici tuleras sidera pigra poli:<br>
ecce Promethei rupes et fabula montis<br>
&nbsp;&nbsp;&nbsp;&nbsp;&nbsp;&nbsp;&nbsp;quam prope sunt oculis nunc adeunda tuis!<br>
videris inmensis cum conclamata querelis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;saxa senis, dices 'Durior ipse fuit.'<br>
et licet haec addas: 'Potuit qui talia ferre,<br>
&nbsp;&nbsp;&nbsp;&nbsp;&nbsp;&nbsp;&nbsp;humanum merito finxerat ille genus.'</p>

<p class=shortborder></p>

<p>
<b>XLVI</B>
</p>

<p>
Gellius aedificat semper: modo limina ponit,<br>
&nbsp;&nbsp;&nbsp;&nbsp;&nbsp;&nbsp;&nbsp;nunc foribus claves aptat emitque seras,<br>
nunc has, nunc illas reficit mutatque fenestras:<br>
&nbsp;&nbsp;&nbsp;&nbsp;&nbsp;&nbsp;&nbsp;dum tantum aedificet, quidlibet ille facit,<br>
oranti nummos ut dicere possit amico&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;unum illud verbum Gellius 'Aedifico.'</p>

<p class=shortborder></p>

<p>
<b>XLVII</B>
</p>

<p>
Democritos, Zenonas inexplicitosque Platonas<br>
&nbsp;&nbsp;&nbsp;&nbsp;&nbsp;&nbsp;&nbsp;quidquid et hirsutis squalet imaginibus,<br>
sic quasi Pythagorae loqueris successor et heres.<br>
&nbsp;&nbsp;&nbsp;&nbsp;&nbsp;&nbsp;&nbsp;praependet sane nec tibi barba minor:<br>
sed, quod et hircosis serum est et turpe pilosis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;in molli rigidam clune libenter habes.<br>
Tu, qui sectarum causas et pondera nosti,<br>
&nbsp;&nbsp;&nbsp;&nbsp;&nbsp;&nbsp;&nbsp;dic mihi, percidi, Pannyche, dogma quod est?</p>

<p class=shortborder></p>

<p>
<b>XLVIII</B>
</p>

<p>
Heredem cum me partis tibi, Garrice, quartae<br>
&nbsp;&nbsp;&nbsp;&nbsp;&nbsp;&nbsp;&nbsp;per tua iurares sacra caputque tuum,<br>
credidimus - quis enim damnet sua vota libenter? -<br>
&nbsp;&nbsp;&nbsp;&nbsp;&nbsp;&nbsp;&nbsp;et spem muneribus fovimus usque datis;<br>
inter quae rari Laurentem ponderis aprum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;misimus: Aetola de Calydone putes.<br>
at tu continuo populumque patresque vocasti;<br>
&nbsp;&nbsp;&nbsp;&nbsp;&nbsp;&nbsp;&nbsp;ructat adhuc aprum callida Roma meum:<br>
ipse ego - quis credat? - conviva nec ultimus haesi,<br>
&nbsp;&nbsp;&nbsp;&nbsp;&nbsp;&nbsp;&nbsp;sed nec costa data est caudave missa mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
De quadrante tuo quid sperem, Garrice? Nulla<br>
&nbsp;&nbsp;&nbsp;&nbsp;&nbsp;&nbsp;&nbsp;de nostro nobis uncia venit apro.</p>

<p class=shortborder></p>

<p>
<b>XLIX</B>
</p>

<p>
Haec est illa meis multum cantata libellis,<br>
&nbsp;&nbsp;&nbsp;&nbsp;&nbsp;&nbsp;&nbsp;quam meus edidicit lector amatque togam.<br>
Partheniana fuit quondam, memorabile vatis<br>
&nbsp;&nbsp;&nbsp;&nbsp;&nbsp;&nbsp;&nbsp;munus: in hac ibam conspiciendus eques,<br>
dum nova, dum nitida fulgebat splendida lana,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;dumque erat auctoris nomine digna sui:<br>
nunc anus et tremulo vix accipienda tribuli,<br>
&nbsp;&nbsp;&nbsp;&nbsp;&nbsp;&nbsp;&nbsp;quam possis niveam dicere iure tuo.<br>
Quid non longa dies, quid non consumitis anni?<br>
&nbsp;&nbsp;&nbsp;&nbsp;&nbsp;&nbsp;&nbsp;haec toga iam non est Partheniana, mea est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span></p>

<p class=shortborder></p>

<p>
<b>L</B>
</p>

<p>
Ingenium mihi, Gaure, probas sic esse pusillum,<br>
&nbsp;&nbsp;&nbsp;&nbsp;&nbsp;&nbsp;&nbsp;carmina quod faciam quae brevitate placent.<br>
Confiteor. Sed tu bis senis grandia libris<br>
&nbsp;&nbsp;&nbsp;&nbsp;&nbsp;&nbsp;&nbsp;qui scribis Priami proelia, magnus homo es?<br>
Nos facimus Bruti puerum, nos Langona vivum:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;tu magnus luteum, Gaure, Giganta facis.</p>

<p class=shortborder></p>

<p>
<b>LI</B>
</p>

<p>
Quod semper superos invito fratre rogasti,<br>
&nbsp;&nbsp;&nbsp;&nbsp;&nbsp;&nbsp;&nbsp;hoc, Lucane, tibi contigit, ante mori.<br>
invidet ille tibi; Stygias nam Tullus ad umbras<br>
&nbsp;&nbsp;&nbsp;&nbsp;&nbsp;&nbsp;&nbsp;optabat, quamvis sit minor, ire prior.<br>
tu colis Elysios nemorisque habitator amoeni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;esse tuo primum nunc sine fratre cupis;<br>
et si iam nitidis alternus venit ab astris,<br>
&nbsp;&nbsp;&nbsp;&nbsp;&nbsp;&nbsp;&nbsp;pro Polluce mones Castora ne redeat.</p>

<p class=shortborder></p>

<p>
<b>LII</B>
</p>

<p>
Si credis mihi, Quinte, quod mereris,<br>
natalis, Ovidi, tuas Aprilis<br>
ut nostras amo Martias Kalendas.<br>
felix utraque lux diesque nobis<br>
signandi melioribus lapillis!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
hic vitam tribuit sed hic amicum.<br>
plus dant, Quinte, mihi tuae Kalendae.</p>

<p class=shortborder></p>

<p>
<b>LIII</B>
</p>

<p>
Natali tibi, Quinte, tuo dare parva volebam<br>
&nbsp;&nbsp;&nbsp;&nbsp;&nbsp;&nbsp;&nbsp;munera; tu prohibes: inperiosus homo es.<br>
parendum est monitis, fiat quod uterque volemus<br>
&nbsp;&nbsp;&nbsp;&nbsp;&nbsp;&nbsp;&nbsp;et quod utrumque iuvat: tu mihi, Quinte, dato.</p>

<p class=shortborder></p>

<p>
<b>LIV</B>
</p>

<p>
Si mihi Picena turdus palleret oliva,<br>
&nbsp;&nbsp;&nbsp;&nbsp;&nbsp;&nbsp;&nbsp;tenderet aut nostras silva Sabina plagas,<br>
aut crescente levis traheretur harundine praeda<br>
&nbsp;&nbsp;&nbsp;&nbsp;&nbsp;&nbsp;&nbsp;pinguis et inplicitas virga teneret avis:<br>
cara daret sollemne tibi cognatio munus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;nec frater nobis nec prior esset avus.<br>
nunc sturnos inopes fringillorumque querelas<br>
&nbsp;&nbsp;&nbsp;&nbsp;&nbsp;&nbsp;&nbsp;audit et arguto passere vernat ager;<br>
inde salutatus picae respondet arator,<br>
&nbsp;&nbsp;&nbsp;&nbsp;&nbsp;&nbsp;&nbsp;hinc prope summa rapax milvus ad astra volat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
mittimus ergo tibi parvae munuscula chortis,<br>
&nbsp;&nbsp;&nbsp;&nbsp;&nbsp;&nbsp;&nbsp;qualia si recipis, saepe propinquus eris.</p>

<p class=shortborder></p>

<p>
<b>LV</B>
</p>

<p>
Luce propinquorum, qua plurima mittitur ales,<br>
&nbsp;&nbsp;&nbsp;&nbsp;&nbsp;&nbsp;&nbsp;dum Stellae turdos, dum tibi, Flacce, paro,<br>
succurrit nobis ingens onerosaque turba,<br>
&nbsp;&nbsp;&nbsp;&nbsp;&nbsp;&nbsp;&nbsp;in qua se primum quisque meumque putat.<br>
demeruisse duos votum est; offendere plures&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;vix tutum; multis mittere dona grave est.<br>
qua possum sola veniam ratione merebor :<br>
&nbsp;&nbsp;&nbsp;&nbsp;&nbsp;&nbsp;&nbsp;nec Stellae turdos nec tibi, FIacce, dabo.</p>

<p class=shortborder></p>

<p>
<b>LVI</B>
</p>

<p>
Spendophoros Libycas domini petit armiger urbis:<br>
&nbsp;&nbsp;&nbsp;&nbsp;&nbsp;&nbsp;&nbsp;quae puero dones tela, Cupido, para,<br>
iIla quibus iuvenes figis mollesque puellas:<br>
&nbsp;&nbsp;&nbsp;&nbsp;&nbsp;&nbsp;&nbsp;sit tamen in tenera levis et hasta manu,<br>
Ioricam clypeumque tibi galeamque remitto;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;tutus ut invadat proelia, nudus eat:<br>
non iaculo, non ense fuit Iaesusve sagitta,<br>
&nbsp;&nbsp;&nbsp;&nbsp;&nbsp;&nbsp;&nbsp;casside dum liber Parthenopaeus erat.<br>
quisquis ab hoc fuerit fixus morietur amore.<br>
&nbsp;&nbsp;&nbsp;&nbsp;&nbsp;&nbsp;&nbsp;O felix, si quem tam bona fata manent!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
dum puer es, redeas, dum vultu lubricus, et te<br>
&nbsp;&nbsp;&nbsp;&nbsp;&nbsp;&nbsp;&nbsp;non Libye faciat, sed tua Roma virum.</p>

<p class=shortborder></p>

<p>
<b>LVII</B>
</p>

<p>
Nil est tritius Hedyli lacernis:<br>
non ansae veterum Corinthiorum,<br>
nec crus compede lubricum decenni,<br>
nec ruptae recutita colIa mulae,<br>
nec quae Flaminiam secant salebrae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
nec qui litoribus nitent lapilli,<br>
nec Tusca ligo vinea politus,<br>
nec pallens toga mortui tribulis,<br>
nec pigri rota quassa mulionis,<br>
nec rasum cavea latus visontis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
nec dens iam senior ferocis apri.<br>
Res una est tamen: ipse non negabit,<br>
culus tritior Hedyli lacemis.</p>

<p class=shortborder></p>

<p>
<b>LVIII</B>
</p>

<p>
Nympha sacri regina lacus, cui grata Sabinus<br>
&nbsp;&nbsp;&nbsp;&nbsp;&nbsp;&nbsp;&nbsp;et mansura pio munere templa dedit,<br>
sic montana tuos semper colat Umbria fontes<br>
&nbsp;&nbsp;&nbsp;&nbsp;&nbsp;&nbsp;&nbsp;nec tua Baianas Sassina malit aquas:<br>
excipe sollicitos placide, mea dona, libellos;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;tu fueris Musis Pegasis unda meis. -<br>
'Nympharum templis quisquis sua carmina donat,<br>
&nbsp;&nbsp;&nbsp;&nbsp;&nbsp;&nbsp;&nbsp;quid fieri libris debeat ipse monet.'</p>

<p class=shortborder></p>

<p>
<b>LIX</B>
</p>

<p>
In Saeptis Mamurra diu multumque vagatus,<br>
&nbsp;&nbsp;&nbsp;&nbsp;&nbsp;&nbsp;&nbsp;hic ubi Roma suas aurea vexat opes,<br>
inspexit molles pueros oculisque comedit,<br>
&nbsp;&nbsp;&nbsp;&nbsp;&nbsp;&nbsp;&nbsp;non hos quos primae prostituere casae,<br>
sed quos arcanae servant tabulata catastae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;et quos non populus nec mea turba videt.<br>
inde satur mensas et opertos exuit orbes<br>
&nbsp;&nbsp;&nbsp;&nbsp;&nbsp;&nbsp;&nbsp;expositumque alte pingue poposcit ebur,<br>
et testudineum mensus quater hexaclinon<br>
&nbsp;&nbsp;&nbsp;&nbsp;&nbsp;&nbsp;&nbsp;ingemuit citro non satis esse suo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
consuluit nares an olerent aera Corinthon,<br>
&nbsp;&nbsp;&nbsp;&nbsp;&nbsp;&nbsp;&nbsp;culpavit statuas et, Polydite, tuas,<br>
et turbata brevi questus crystallina vitro<br>
&nbsp;&nbsp;&nbsp;&nbsp;&nbsp;&nbsp;&nbsp;murrina signavit seposuitque decem.<br>
expendit veteres calathos et si qua fuerunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
&nbsp;&nbsp;&nbsp;&nbsp;&nbsp;&nbsp;&nbsp;pocula Mentorea nobilitata manu,<br>
et viridis picto gemmas numeravit in auro,<br>
&nbsp;&nbsp;&nbsp;&nbsp;&nbsp;&nbsp;&nbsp;quidquid et a nivea grandius aure sonat.<br>
sardonychas vero mensa quaesivit in omni<br>
&nbsp;&nbsp;&nbsp;&nbsp;&nbsp;&nbsp;&nbsp;et pretium magnis fecit iaspidibus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
undecima lassus cum iam discederet hora,<br>
&nbsp;&nbsp;&nbsp;&nbsp;&nbsp;&nbsp;&nbsp;asse duos calices emit et ipse tulit.</p>

<p class=shortborder></p>

<p>
<b>LX</B>
</p>

<p>
Seu tu Paestanis genita es seu Tiburis arvis,<br>
&nbsp;&nbsp;&nbsp;&nbsp;&nbsp;&nbsp;&nbsp;seu rubuit tellus Tuscula flore tuo,<br>
seu Praenestino te vilica legit in horto,<br>
&nbsp;&nbsp;&nbsp;&nbsp;&nbsp;&nbsp;&nbsp;seu modo Campani gloria ruris eras:<br>
pulchrior ut nostro videare corona Sabino,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;de Nomentano te putet esse meo.</p>

<p class=shortborder></p>

<p>
<b>LXI</B>
</p>

<p>
In Tartesiacis domus est notissima terris,<br>
&nbsp;&nbsp;&nbsp;&nbsp;&nbsp;&nbsp;&nbsp;qua dives placidum Corduba Baetin amat,<br>
vellera nativo pallent ubi flava metallo<br>
&nbsp;&nbsp;&nbsp;&nbsp;&nbsp;&nbsp;&nbsp;et linit Hesperium brattea viva pecus.<br>
aedibus in mediis totos amplexa penates&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;stat platanus densis Caesariana comis,<br>
hospitis invicti posuit quam dextera felix,<br>
&nbsp;&nbsp;&nbsp;&nbsp;&nbsp;&nbsp;&nbsp;coepit et ex illa crescere virga manu.<br>
auctorem dominumque nemus sentire videtur:<br>
&nbsp;&nbsp;&nbsp;&nbsp;&nbsp;&nbsp;&nbsp;sic viret et ramis sidera celsa petit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
saepe sub hac madidi luserunt arbore Fauni<br>
&nbsp;&nbsp;&nbsp;&nbsp;&nbsp;&nbsp;&nbsp;terruit et tacitam fistula sera domum;<br>
dumque fugit solos nocturnum Pana per agros,<br>
&nbsp;&nbsp;&nbsp;&nbsp;&nbsp;&nbsp;&nbsp;saepe sub hac latuit rustica fronde Dryas.<br>
atque oluere lares comissatore Lyaeo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
&nbsp;&nbsp;&nbsp;&nbsp;&nbsp;&nbsp;&nbsp;crevit et effuso laetior umbra mero;<br>
hesternisque rubens deiecta est herba coronis<br>
&nbsp;&nbsp;&nbsp;&nbsp;&nbsp;&nbsp;&nbsp;atque suas potuit dicere nemo rosas.<br>
O dilecta deis, o magni Caesaris arbor,<br>
&nbsp;&nbsp;&nbsp;&nbsp;&nbsp;&nbsp;&nbsp;ne metuas ferrum sacrilegosque focos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
perpetuos sperare licet tibi frondis honores:<br>
&nbsp;&nbsp;&nbsp;&nbsp;&nbsp;&nbsp;&nbsp;non Pompeianae te posuere manus.</p>

<p class=shortborder></p>

<p>
<b>LXII</B>
</p>

<p>
Tinctis murice vestibus quod omni<br>
et nocte utitur et die Philaenis,<br>
non est ambitiosa nec superba:<br>
delectatur odore, non colore.</p>

<p class=shortborder></p>

<p>
<b>LXIII</B>
</p>

<p>
Ad cenam invitant omnes te, Phoebe, cinaedi.<br>
&nbsp;&nbsp;&nbsp;&nbsp;&nbsp;&nbsp;&nbsp;mentula quem pascit, non, puto, purus homo est.</p>

<p class=shortborder></p>

<p>
<b>LXIV</B>
</p>

<p>
Herculis in magni voltus descendere Caesar<br>
&nbsp;&nbsp;&nbsp;&nbsp;&nbsp;&nbsp;&nbsp;dignatus Latiae dat nova templa viae,<br>
qua Triviae nemorosa petit dum regna, viator<br>
&nbsp;&nbsp;&nbsp;&nbsp;&nbsp;&nbsp;&nbsp;octavum domina marmor ab urbe legit.<br>
ante colebatur votis et sanguine largo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;maiorem Alciden nunc minor ipse colit.<br>
hune magnas rogat alter opes, rogat alter honores;<br>
&nbsp;&nbsp;&nbsp;&nbsp;&nbsp;&nbsp;&nbsp;illi securus vota minora facit.</p>

<p class=shortborder></p>

<p>
<b>LXV</B>
</p>

<p>
Alcide, Latio nunc agnoscende Tonanti,<br>
&nbsp;&nbsp;&nbsp;&nbsp;&nbsp;&nbsp;&nbsp;postquam pulchra dei Caesaris ora geris,<br>
si tibi tunc isti vultus habitusque fuissent,<br>
&nbsp;&nbsp;&nbsp;&nbsp;&nbsp;&nbsp;&nbsp;cesserunt manibus cum fera monstra tuis:<br>
Argolico famulum non te servire tyranno&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;vidissent gentes saevaque regna pati,<br>
sed tu iussisses Eurysthea; nec tibi fallax<br>
&nbsp;&nbsp;&nbsp;&nbsp;&nbsp;&nbsp;&nbsp;portasset Nessi perfida dona Lichas,<br>
Oetaei sine lege rogi securus adisses<br>
&nbsp;&nbsp;&nbsp;&nbsp;&nbsp;&nbsp;&nbsp;astra patris summi, quae tibi poena dedit;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Lydia nec dominae traxisses pensa superbae<br>
&nbsp;&nbsp;&nbsp;&nbsp;&nbsp;&nbsp;&nbsp;nec Styga vidisses Tartareumque canem.<br>
nunc tibi Iuno favet, nunc te tua diligit Hebe;<br>
&nbsp;&nbsp;&nbsp;&nbsp;&nbsp;&nbsp;&nbsp;nunc te si videat Nympha, remittet Hylan.</p>

<p class=shortborder></p>

<p>
<b>LXVI</B>
</p>

<p>
Uxor cum tibi sit formonsa, pudica, puella,<br>
&nbsp;&nbsp;&nbsp;&nbsp;&nbsp;&nbsp;&nbsp;quo tibi natorum iura, Fabulle, trium?<br>
quod petis a nostro supplex dominoque deoque<br>
&nbsp;&nbsp;&nbsp;&nbsp;&nbsp;&nbsp;&nbsp;tu dabis ipse tibi, si potes arrigere.</p>

<p class=shortborder></p>

<p>
<b>LXVII</B>
</p>

<p>
Lascivam tota possedi nocte puellam,<br>
&nbsp;&nbsp;&nbsp;&nbsp;&nbsp;&nbsp;&nbsp;cuius nequitias vincere nulla potest.<br>
fessus mille modis illud puerile poposci:<br>
&nbsp;&nbsp;&nbsp;&nbsp;&nbsp;&nbsp;&nbsp;ante preces totas primaque verba dedit.<br>
inprobius quiddam ridensque rubensque rogavi:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;pollicitast nulla luxuriosa mora.<br>
sed mihi pura fuit; tibi non erit, Aeschyle, si vis<br>
&nbsp;&nbsp;&nbsp;&nbsp;&nbsp;&nbsp;&nbsp;accipere hoc munus conditione mala.</p>

<p class=shortborder></p>

<p>
<b>LXVIII</B>
</p>

<p>
Quid tibi nobiscum est, ludi scelerate magister,<br>
&nbsp;&nbsp;&nbsp;&nbsp;&nbsp;&nbsp;&nbsp;invisum pueris virginibusque caput?<br>
nondum cristati rupere silentia galli:<br>
&nbsp;&nbsp;&nbsp;&nbsp;&nbsp;&nbsp;&nbsp;murmure iam saevo verberibusque tonas.<br>
tam grave percussis incudibus aera resultant,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;causidicum medio cum faber aptat equo:<br>
mitior in magno clamor furit amphitheatro,<br>
&nbsp;&nbsp;&nbsp;&nbsp;&nbsp;&nbsp;&nbsp;vincenti parmae cum sua turba favet.<br>
vicini somnum - non tota nocte - rogamus:<br>
&nbsp;&nbsp;&nbsp;&nbsp;&nbsp;&nbsp;&nbsp;nam vigilare leve est, pervigilare grave est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
discipulos dimitte tuos. Vis, garrule, quantum<br>
&nbsp;&nbsp;&nbsp;&nbsp;&nbsp;&nbsp;&nbsp;accipis ut clames, accipere ut taceas?</p>

<p class=shortborder></p>

<p>
<b>LXIX</B>
</p>

<p>
Cum futuis, Polycharme, soles in fine cacare.<br>
&nbsp;&nbsp;&nbsp;&nbsp;&nbsp;&nbsp;&nbsp;cum pedicaris, quid, Polycharme, facis?</p>

<p class=shortborder></p>

<p>
<b>LXX</B>
</p>

<p>
Dixerat 'O mores! O tempora!' Tullius olim,<br>
&nbsp;&nbsp;&nbsp;&nbsp;&nbsp;&nbsp;&nbsp;sacrilegum strueret cum Catilina nefas,<br>
cum gener atque socer diris concurreret armis<br>
&nbsp;&nbsp;&nbsp;&nbsp;&nbsp;&nbsp;&nbsp;maestaque civili caede maderet humus.<br>
cur nunc 'O mores!' cur nunc 'O tempora!' dicis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;quod tibi non placeat, Caeciliane, quid est?<br>
nulla ducum feritas, nulla est insania ferri;<br>
&nbsp;&nbsp;&nbsp;&nbsp;&nbsp;&nbsp;&nbsp;pace frui certa laetitiaque licet.<br>
Non nostri faciunt tibi quod tua tempora sordent,<br>
&nbsp;&nbsp;&nbsp;&nbsp;&nbsp;&nbsp;&nbsp;sed faciunt mores, Caeciliane, tui.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span></p>

<p class=shortborder></p>

<p>
<b>LXXI</B>
</p>

<p>
Massyli leo fama iugi pecorisque maritus<br>
&nbsp;&nbsp;&nbsp;&nbsp;&nbsp;&nbsp;&nbsp;lanigeri mirum qua coiere fide.<br>
ipse licet videas, cavea stabulantur in una<br>
&nbsp;&nbsp;&nbsp;&nbsp;&nbsp;&nbsp;&nbsp;et pariter socias carpit uterque dapes:<br>
nec fetu nemorum gaudent nec mitibus herbis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;concordem satiat sed rudis agna famem.<br>
Quid meruit terror Nemees, quid portitor Helles,<br>
&nbsp;&nbsp;&nbsp;&nbsp;&nbsp;&nbsp;&nbsp;ut niteant celsi lucida signa poli?<br>
sidera si possent pecudesque feraeque mereri,<br>
&nbsp;&nbsp;&nbsp;&nbsp;&nbsp;&nbsp;&nbsp;hic aries astris, hic leo dignus erat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span></p>

<p class=shortborder></p>

<p>
<b>LXXII</B>
</p>

<p>
Liber, Amyclaea frontem vittate corona,<br>
&nbsp;&nbsp;&nbsp;&nbsp;&nbsp;&nbsp;&nbsp;qui quatis Ausonia verbera Graia manu,<br>
clusa mihi texto cum prandia vimine mittas,<br>
&nbsp;&nbsp;&nbsp;&nbsp;&nbsp;&nbsp;&nbsp;cur comitata dapes nulla lagona venit?<br>
atqui digna tuo si nomine munera ferres,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;scis, puto, debuerint quae mihi dona dari.</p>

<p class=shortborder></p>

<p>
<b>LXXIII</B>
</p>

<p>
Dentibus antiquas solitus producere pelles<br>
&nbsp;&nbsp;&nbsp;&nbsp;&nbsp;&nbsp;&nbsp;et mordere luto putre vetusque solum,<br>
Praenestina tenes defuncti rura patroni,<br>
&nbsp;&nbsp;&nbsp;&nbsp;&nbsp;&nbsp;&nbsp;in quibus indignor si tibi cella fuit;<br>
rumpis et ardenti madidus crystalla Falerno&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;et pruris domini cum Ganymede tui.<br>
at me litterulas stulti docuere parentes:<br>
&nbsp;&nbsp;&nbsp;&nbsp;&nbsp;&nbsp;&nbsp;quid cum grammaticis rhetoribusque mihi?<br>
Frange leves calamos et scinde, Thalia, libellos,<br>
&nbsp;&nbsp;&nbsp;&nbsp;&nbsp;&nbsp;&nbsp;si dare sutori calceus ista potest.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span></p>

<p class=shortborder></p>

<p>
<b>LXXIV</B>
</p>

<p>
Effigiem tantum pueri pictura Camoni<br>
&nbsp;&nbsp;&nbsp;&nbsp;&nbsp;&nbsp;&nbsp;servat et infantis parva figura manet.<br>
florentes nulla signavit imagine voltus,<br>
&nbsp;&nbsp;&nbsp;&nbsp;&nbsp;&nbsp;&nbsp;dum timet ora pius muta videre pater.</p>

<p class=shortborder></p>

<p>
<b>LXXV</B>
</p>

<p>
Non silice duro structilive caemento,<br>
nec latere cocto, quo Samiramis longam<br>
Babylona cinxit, Tucca balneum fecit:<br>
sed strage nemorum pineaque conpage,<br>
ut navigare Tucca balneo possit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
idem beatas lautus extruit thermas<br>
de marmore omni, quod Carystos invenit,<br>
quod Phrygia Synnas, Afra quod Nomas misit<br>
et quod virenti fonte lavit Eurotas.<br>
sed ligna desunt: subice balneum thermis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span></p>

<p class=shortborder></p>

<p>
<b>LXXVI</B>
</p>

<p>
Haec sunt iIla mei quae cemitis ora Camoni,<br>
&nbsp;&nbsp;&nbsp;&nbsp;&nbsp;&nbsp;&nbsp;haec pueri facies primaque forma fuit.<br>
creverat hic vultus bis denis fortior annis<br>
&nbsp;&nbsp;&nbsp;&nbsp;&nbsp;&nbsp;&nbsp;gaudebatque suas pingere barba genas,<br>
et libata semel summos modo purpura cultros&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;sparserat. Invidit de tribus una soror<br>
et festinatis incidit stamina pensis<br>
&nbsp;&nbsp;&nbsp;&nbsp;&nbsp;&nbsp;&nbsp;apsentemque patri rettulit urna rogum.<br>
Sed ne sola tamen puerum pictura loquatur,<br>
&nbsp;&nbsp;&nbsp;&nbsp;&nbsp;&nbsp;&nbsp;haec erit in chartis maior imago meis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span></p>

<p class=shortborder></p>

<p>
<b>LXXVII</B>
</p>

<p>
Quod optimum sit disputat convivium<br>
&nbsp;&nbsp;&nbsp;&nbsp;&nbsp;&nbsp;&nbsp;facunda Prisci pagina,<br>
et multa dulci, multa sublimi refert,<br>
&nbsp;&nbsp;&nbsp;&nbsp;&nbsp;&nbsp;&nbsp;sed cuncta docto pectore.<br>
Quod optimum sit quaeritis convivium?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;in quo choraules non erit.</p>

<p class=shortborder></p>

<p>
<b>LXXVIII</B>
</p>

<p>
Funera post septem nupsit tibi Galla virorum,<br>
&nbsp;&nbsp;&nbsp;&nbsp;&nbsp;&nbsp;&nbsp;Picentine: sequi vult, puto, GalIa viros.</p>

<p class=shortborder></p>

<p>
<b>LXXIX</B>
</p>

<p>
Oderat ante ducum famulos turbamque priorem<br>
&nbsp;&nbsp;&nbsp;&nbsp;&nbsp;&nbsp;&nbsp;et Palatinum Roma supercilium:<br>
at nunc tantus amor cunctis, Auguste, tuorum est<br>
&nbsp;&nbsp;&nbsp;&nbsp;&nbsp;&nbsp;&nbsp;ut sit cuique suae cura secunda domus.<br>
tam placidae mentes, tanta est reverentia nostri,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;tam pacata quies, tantus in ore pudor.<br>
nemo suos - haec est aulae natura potentis -,<br>
&nbsp;&nbsp;&nbsp;&nbsp;&nbsp;&nbsp;&nbsp;sed domini mores Caesarianus habet.</p>

<p class=shortborder></p>

<p>
<b>LXXX</B>
</p>

<p>
Duxerat esuriens locupletem pauper anumque:<br>
&nbsp;&nbsp;&nbsp;&nbsp;&nbsp;&nbsp;&nbsp;uxorem pascit Gellius et futuit.</p>

<p class=shortborder></p>

<p>
<b>LXXXI</B>
</p>

<p>
Lector et auditor nostros probat, Aule, libellos,<br>
&nbsp;&nbsp;&nbsp;&nbsp;&nbsp;&nbsp;&nbsp;sed quidam exactos esse poeta negat.<br>
non nimium curo: nam cenae fercula nostrae<br>
&nbsp;&nbsp;&nbsp;&nbsp;&nbsp;&nbsp;&nbsp;malim convivis quam placuisse cocis.</p>

<p class=shortborder></p>

<p>
<b>LXXXII</B>
</p>

<p>
Dixerat astrologus periturum te cito, Munna,<br>
&nbsp;&nbsp;&nbsp;&nbsp;&nbsp;&nbsp;&nbsp;nec, puto, mentitus dixerat ille tibi.<br>
nam tu dum metuis ne quid post fata relinquas,<br>
&nbsp;&nbsp;&nbsp;&nbsp;&nbsp;&nbsp;&nbsp;hausisti patrias luxuriosus opes<br>
bisque tuum deciens non toto tabuit anno:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;dic mihi, non hoc est, Munna, perire cito?</p>

<p class=shortborder></p>

<p>
<b>LXXXIII</B>
</p>

<p>
Inter tanta tuae miracula, Caesar, harenae,<br>
&nbsp;&nbsp;&nbsp;&nbsp;&nbsp;&nbsp;&nbsp;quae vincit veterum munera clara ducum,<br>
multum oculi, sed plus aures debere fatentur<br>
&nbsp;&nbsp;&nbsp;&nbsp;&nbsp;&nbsp;&nbsp;se tibi quod spectant qui recitare solent.</p>

<p class=shortborder></p>

<p>
<b>LXXXIV</B>
</p>

<p>
Cum tua sacrilegos contra, Norbane, furores<br>
&nbsp;&nbsp;&nbsp;&nbsp;&nbsp;&nbsp;&nbsp;staret pro domino Caesare sancta fides,<br>
haec ego Pieria ludebam tutus in umbra,<br>
&nbsp;&nbsp;&nbsp;&nbsp;&nbsp;&nbsp;&nbsp;ille tuae cultor notus amicitiae.<br>
me tibi Vindelicis Raetus narrabat in oris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;nescia nec nostri nominis Arctos erat:<br>
o quotiens veterem non inficiatus amicum<br>
&nbsp;&nbsp;&nbsp;&nbsp;&nbsp;&nbsp;&nbsp;dixisti 'Meus est iste poeta, meus!'<br>
omne tibi nostrum quod bis trieteride iuncta<br>
&nbsp;&nbsp;&nbsp;&nbsp;&nbsp;&nbsp;&nbsp;ante dabat lector, nunc dabit auctor opus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span></p>

<p class=shortborder></p>

<p>
<b>LXXXV</B>
</p>

<p>
Languidior noster si quando est Paulus, Atili,<br>
&nbsp;&nbsp;&nbsp;&nbsp;&nbsp;&nbsp;&nbsp;non se, convivas abstinet ille suos.<br>
Tu languore quidem subito fictoque laboras,<br>
&nbsp;&nbsp;&nbsp;&nbsp;&nbsp;&nbsp;&nbsp;sed mea porrexit sportula, Paule, pedes.</p>

<p class=shortborder></p>

<p>
<b>LXXXVI</B>
</p>

<p>
Festinata sui gemeret quod fata Severi<br>
&nbsp;&nbsp;&nbsp;&nbsp;&nbsp;&nbsp;&nbsp;Silius, Ausonio non semel ore potens,<br>
cum grege Pierio maestus Phoeboque querebar.<br>
&nbsp;&nbsp;&nbsp;&nbsp;&nbsp;&nbsp;&nbsp;'Ipse meum flevi' dixit Apollo 'Linon':<br>
respexitque suam quae stabat proxima fratri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Calliopen et ait: 'Tu quoque vulnus habes.<br>
aspice Tarpeium Palatinumque Tonantem:<br>
&nbsp;&nbsp;&nbsp;&nbsp;&nbsp;&nbsp;&nbsp;ausa nefas Lachesis laesit utrumque Iovem.<br>
numina cum videas duris obnoxia fatis,<br>
&nbsp;&nbsp;&nbsp;&nbsp;&nbsp;&nbsp;&nbsp;invidia possis exonerare deos.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span></p>

<p class=shortborder></p>

<p>
<b>LXXXVII</B>
</p>

<p>
Septem post calices Opimiani<br>
denso cum iaceam triente blaesus,<br>
adfers nescio quas mihi tabellas<br>
et dicis 'Modo liberum esse iussi<br>
Nastam - servolus est mihi paternus -&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
signa!' Cras melius, Luperce, fiet:<br>
nunc signat meus anulus lagonam.</p>

<p class=shortborder></p>

<p>
<b>LXXXVIII</B>
</p>

<p>
Cum me captares, mittebas munera nobis:<br>
&nbsp;&nbsp;&nbsp;&nbsp;&nbsp;&nbsp;&nbsp;postquam cepisti, das mihi, Rufe, nihil.<br>
ut captum teneas, capto quoque munera mitte,<br>
&nbsp;&nbsp;&nbsp;&nbsp;&nbsp;&nbsp;&nbsp;de cavea fugiat ne male pastus aper.</p>

<p class=shortborder></p>

<p>
<b>LXXXIX</B>
</p>

<p>
Lege nimis dura convivam scribere<br>
&nbsp;&nbsp;&nbsp;&nbsp;&nbsp;&nbsp;&nbsp;cogis, Stella? 'Licet scribere nempe malos.'</p>

<p class=shortborder></p>

<p>
<b>XC</B>
<p
sic in gramine florido reclinis,<br>
qua gemmantibus hinc et inde rivis<br>
curva calculus excitatur unda,<br>
exclusis procul omnibus molestis,<br>
pertundas glaciem triente nigro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
frontem sutilibus ruber coronis;<br>
sic uni tibi sit puer cinaedus<br>
et castissima pruriat puella:<br>
infamem nimio calore Cypron<br>
observes moneo precorque, Flacce,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
messes area cum teret crepantis<br>
et fervens iuba saeviet leonis.<br>
At tu, diva Paphi, remitte, nostris<br>
inlaesum iuvenem remitte votis.<br>
sic Martis tibi serviant Kalendae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
et cum ture meroque victimaque<br>
libetur tibi candidas ad aras<br>
secta plurima quadra de placenta.</p>

<p class=shortborder></p>

<p>
<b>XCI</B>
</p>

<p>
Ad cenam si me diversa vocaret in astra<br>
&nbsp;&nbsp;&nbsp;&nbsp;&nbsp;&nbsp;&nbsp;hinc invitator Caesaris, inde Iovis,<br>
astra licet propius, Palatia longius essent,<br>
&nbsp;&nbsp;&nbsp;&nbsp;&nbsp;&nbsp;&nbsp;responsa ad superos haec referenda darem:<br>
'Quaerite qui malit fieri conviva Tonantis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;me meus in terris Iuppiter ecce tenet.'</p>

<p class=shortborder></p>

<p>
<b>XCII</B>
</p>

<p>
Quae mala sunt domini, quae servi commoda, nescis,<br>
&nbsp;&nbsp;&nbsp;&nbsp;&nbsp;&nbsp;&nbsp;Condyle, qui servum te gemis esse diu.<br>
dat tibi securos vilis tegeticula somnos,<br>
&nbsp;&nbsp;&nbsp;&nbsp;&nbsp;&nbsp;&nbsp;pervigil in pluma Gaius ecce iacet.<br>
Gaius a prima tremebundus luce salutat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;tot dominos, at tu, Condyle, nec dominum.<br>
'Quod debes, Gai, redde' inquit Phoebus et illinc<br>
&nbsp;&nbsp;&nbsp;&nbsp;&nbsp;&nbsp;&nbsp;Cinnamus: hoc dicit, Condyle, nemo tibi.<br>
tortorem metuis? podagra cheragraque secatur<br>
&nbsp;&nbsp;&nbsp;&nbsp;&nbsp;&nbsp;&nbsp;Gaius et mallet verbera mille pati.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
quod nec mane vomis nec cunnum, Condyle, lingis,<br>
&nbsp;&nbsp;&nbsp;&nbsp;&nbsp;&nbsp;&nbsp;non mavis quam ter Gaius esse tuus?</p>

<p class=shortborder></p>

<p>
<b>XCIII</B>
</p>

<p>
Addere quid cessas, puer, inmortale Falernum?<br>
&nbsp;&nbsp;&nbsp;&nbsp;&nbsp;&nbsp;&nbsp;quadrantem duplica de seniore cado.<br>
nunc mihi dic, quis erit cui te, Calacisse, deorum<br>
&nbsp;&nbsp;&nbsp;&nbsp;&nbsp;&nbsp;&nbsp;Sex iubeo cyathos fundere? 'Caesar erit.'<br>
Sutilis aptetur deciens rosa crinibus, ut sit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;qui posuit sacrae nobile gentis opus.<br>
nunc bis quina mihi da basia, fiat ut illud<br>
&nbsp;&nbsp;&nbsp;&nbsp;&nbsp;&nbsp;&nbsp;nomen ab Odrysio quod deus orbe tulit.</p>

<p class=shortborder></p>

<p>
<b>XCIV</B>
</p>

<p>
Santonica medicata dedit mihi pocula virga:<br>
&nbsp;&nbsp;&nbsp;&nbsp;&nbsp;&nbsp;&nbsp;os hominis mulsum me rogat Hippocrates.<br>
tam stupidus numquam nec tu, puto, Glauce, fuisti,<br>
&nbsp;&nbsp;&nbsp;&nbsp;&nbsp;&nbsp;&nbsp;x&#163;lkea donanti xr&uacute;sea qui dederas.<br>
dulce aliquis munus pro munere poscit amaro?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;accipiat, sed si potat in elleboro.</p>

<p class=shortborder></p>

<p>
<b>XCV</B>
</p>

<p>
Alphius ante fuit, coepit nunc Olphius esse,<br>
&nbsp;&nbsp;&nbsp;&nbsp;&nbsp;&nbsp;&nbsp;uxorem postquam duxit Athenagoras.</p>

<p class=shortborder></p>

<p>
<b>XCVb</B>
<p
nomen athenagorae credis, callistrate, verum.<br>
&nbsp;&nbsp;&nbsp;&nbsp;&nbsp;&nbsp;&nbsp;si scio, dispeream, qui sit Athenagoras.<br>
sed puta me verum, Callistrate, dicere nomen:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;non ego sed vester peccat Athenagoras.</p>

<p class=shortborder></p>

<p>
<b>XCVI</B>
</p>

<p>
Clinicus Herodes trullam subduxerat aegro:<br>
&nbsp;&nbsp;&nbsp;&nbsp;&nbsp;&nbsp;&nbsp;deprensus dixit 'Stulte, quid ergo bibis?'</p>

<p class=shortborder></p>

<p>
<b>XCVII</B>
</p>

<p>
Rumpitur invidia quidam, carissime Iuli,<br>
&nbsp;&nbsp;&nbsp;&nbsp;&nbsp;&nbsp;&nbsp;quod me Roma legit, rumpitur invidia.<br>
rumpitur invidia quod turba semper in omni<br>
&nbsp;&nbsp;&nbsp;&nbsp;&nbsp;&nbsp;&nbsp;monstramur digito, rumpitur invidia.<br>
rumpitur invidia tribuit quod Caesar uterque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;ius mihi natorum, rumpitur invidia.<br>
rumpitur invidia quod rus mihi dulce sub urbe est<br>
&nbsp;&nbsp;&nbsp;&nbsp;&nbsp;&nbsp;&nbsp;parvaque in urbe domus, rumpitur invidia.<br>
rumpitur invidia quod sum iucundus amicis,<br>
&nbsp;&nbsp;&nbsp;&nbsp;&nbsp;&nbsp;&nbsp;quod conviva frequens, rumpitur invidia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
rumpitur invidia quod amamur quodque probamur:<br>
&nbsp;&nbsp;&nbsp;&nbsp;&nbsp;&nbsp;&nbsp;rumpatur quisquis rumpitur invidia.</p>

<p class=shortborder></p>

<p>
<b>XCVIII</B>
</p>

<p>
Vindemiarum non ubique proventus<br>
cessavit, Ovidi; pluvia profuit grandis.<br>
centum Coranus amphoras aquae fecit.</p>

<p class=shortborder></p>

<p>
<b>XCIX</B>
</p>

<p>
Marcus amat nostras Antonius, Attice, Musas,<br>
&nbsp;&nbsp;&nbsp;&nbsp;&nbsp;&nbsp;&nbsp;charta salutatrix si modo vera refert:<br>
Marcus Palladiae non infitianda Tolosae<br>
&nbsp;&nbsp;&nbsp;&nbsp;&nbsp;&nbsp;&nbsp;gloria, quem genuit Pacis alumna Quies<br>
tu qui longa potes dispendia ferre viarum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;i, liber, absentis pignus amicitiae.<br>
vilis eras, fateor, si te nunc mitteret emptor;<br>
&nbsp;&nbsp;&nbsp;&nbsp;&nbsp;&nbsp;&nbsp;grande tui pretium muneris auctor erit:<br>
multum, crede mihi, refert a fonte bibatur<br>
&nbsp;&nbsp;&nbsp;&nbsp;&nbsp;&nbsp;&nbsp;quae fluit an pigro quae stupet unda lacu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span></p>

<p class=shortborder></p>

<p>
<b>C</B>
<p
denaris tribus invitas et mane togatum<br>
&nbsp;&nbsp;&nbsp;&nbsp;&nbsp;&nbsp;&nbsp;observare iubes atria, Basse, tua,<br>
deinde haerere tuo Iateri, praecedere sellam,<br>
&nbsp;&nbsp;&nbsp;&nbsp;&nbsp;&nbsp;&nbsp;ad viduas tecum plus minus ire decem.<br>
Trita quidem nobis togula est vilisque vetusque:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;denaris tamen hanc non emo, Basse, tribus.</p>

<p class=shortborder></p>

<p>
<b>CI</B>
</p>

<p>
Appia, quam simili venerandus in Hercule Caesar<br>
&nbsp;&nbsp;&nbsp;&nbsp;&nbsp;&nbsp;&nbsp;consecrat, Ausoniae maxima fama viae,<br>
si cupis Alcidae cognoscere facta prioris,<br>
&nbsp;&nbsp;&nbsp;&nbsp;&nbsp;&nbsp;&nbsp;disce: Libyn domuit raraque poma tulit,<br>
peltatam Scythico discinxit Amazona nodo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;addidit Arcadio terga leonis apro,<br>
aeripedem silvis cervum, Stymphalidas astris<br>
&nbsp;&nbsp;&nbsp;&nbsp;&nbsp;&nbsp;&nbsp;abstulit, a Stygia cum cane venit aqua,<br>
fecundam vetuit reparari mortibus hydram,<br>
&nbsp;&nbsp;&nbsp;&nbsp;&nbsp;&nbsp;&nbsp;Hesperias Tusco lavit in amne boves.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Haec minor Alcides: maior quae gesserit audi,<br>
&nbsp;&nbsp;&nbsp;&nbsp;&nbsp;&nbsp;&nbsp;sextus ab Albana quem colit arce lapis.<br>
adseruit possessa malis Palatia regnis,<br>
&nbsp;&nbsp;&nbsp;&nbsp;&nbsp;&nbsp;&nbsp;prima suo gessit pro Iove bella puer;<br>
solus Iuleas cum iam retineret habenas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
&nbsp;&nbsp;&nbsp;&nbsp;&nbsp;&nbsp;&nbsp;tradidit inque suo tertius orbe fuit;<br>
cornua Sarmatici ter perfida contudit Histri,<br>
&nbsp;&nbsp;&nbsp;&nbsp;&nbsp;&nbsp;&nbsp;sudantem Getica ter nive lavit equum;<br>
saepe recusatos parcus duxisse triumphos<br>
&nbsp;&nbsp;&nbsp;&nbsp;&nbsp;&nbsp;&nbsp;victor Hyperboreo nomen ab orbe tulit;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
templa deis, mores populis dedit, otia ferro,<br>
&nbsp;&nbsp;&nbsp;&nbsp;&nbsp;&nbsp;&nbsp;astra suis, caelo sidera, serta Iovi.<br>
Herculeum tantis numen non sufficit actis:<br>
&nbsp;&nbsp;&nbsp;&nbsp;&nbsp;&nbsp;&nbsp;Tarpeio deus hic commodet ora patri.</p>

<p class=shortborder></p>

<p>
<b>CII</B>
</p>

<p>
Quadringentorum reddis mihi, Phoebe, tabellas:<br>
&nbsp;&nbsp;&nbsp;&nbsp;&nbsp;&nbsp;&nbsp;centum da potius mutua, Phoebe, mihi.<br>
quaere alium cui te tam vano munere iactes<br>
&nbsp;&nbsp;&nbsp;&nbsp;&nbsp;&nbsp;&nbsp;quod tibi non possum solvere, Phoebe, meum est.</p>

<p class=shortborder></p>

<p>
<b>CIII</B>
</p>

<p>
Quae nova tam similis genuitibi Leda ministros?<br>
&nbsp;&nbsp;&nbsp;&nbsp;&nbsp;&nbsp;&nbsp;quae capta est alio nuda Lacaena cycno?<br>
dat faciem Pollux Hiero, dat Castor Asylo,<br>
&nbsp;&nbsp;&nbsp;&nbsp;&nbsp;&nbsp;&nbsp;atque in utroque nitet Tyndaris ore soror.<br>
ista Therapnaeis si forma fuisset Amyclis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;cum vicere duas dona minora deas,<br>
mansisses, Helene, Phrygiamque redisset in Iden<br>
&nbsp;&nbsp;&nbsp;&nbsp;&nbsp;&nbsp;&nbsp;Dardanius gemino cum Ganymede Paris.
</p>
<div class="footer">
	<p>
		<a href="/martial.html">Martial</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY>
</HTML>
