<html>
	<head>
		<title>
			Valerius Flaccus: Liber I
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>VALERI FLACCI ARGONAVTICA LIBER I
</p>

<p class=border></P>

<p>
Prima deum magnis canimus freta pervia natis<br>
fatidicamque ratem, Scythici quae Phasidis oras<br>
ausa sequi mediosque inter iuga concita cursus<br>
rumpere flammifero tandem consedit Olympo. <br>
&nbsp;&nbsp;&nbsp;&nbsp;&nbsp;&nbsp;Phoebe, mone, si Cumaeae mihi conscia vatis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
 stat casta cortina domo, si laurea digna<br>
fronte viret, tuque o pelagi cui maior aperti<br>
fama, Caledonius postquam tua carbasa vexit<br>
Oceanus Phrygios prius indignatus Iulos,<br>
eripe me populis et habenti nubila terrae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
 sancte pater, veterumque fave veneranda canenti<br>
facta virum: versam proles tua pandit Idumen,<br>
namque potest, Solymo nigrantem pulvere fratrem<br>
spargentemque faces et in omni turre furentem.<br>
ille tibi cultusque deum delubraque genti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
 instituet, cum iam, genitor, lucebis ab omni<br>
parte poli neque erit Tyriae Cynosura carinae<br>
certior aut Grais Helice servanda magistris.<br>
seu tu signa dabis seu te duce Graecia mittet<br>
et Sidon Nilusque rates: nunc nostra serenus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
 orsa iuves, haec ut Latias vox impleat urbes. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Haemoniam primis Pelias frenabat ab annis,<br>
iam gravis et longus populis metus. illius amnes<br>
Ionium quicumque petunt, ille Othryn et Haemum<br>
atque imum felix versabat vomere Olympum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>
 sed non ulla quies animo fratrisque paventi<br>
progeniem divumque minas. hunc nam fore regi<br>
exitio vatesque canunt pecudumque per aras<br>
terrifici monitus iterant; super ipsius ingens<br>
instat fama viri virtusque haud laeta tyranno.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br>
 ergo anteire metus iuvenemque exstinguere pergit<br>
Aesonium letique vias ac tempora versat,<br>
sed neque bella videt Graias neque monstra per urbes<br>
ulla: Cleonaeo iam tempora clausus hiatu<br>
Alcides, olim Lernae defensus ab angue&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br>
 Arcas et ambobus iam cornua fracta iuvencis.<br>
ira maris vastique placent discrimina ponti.<br>
tum iuvenem tranquilla tuens nec fronte timendus<br>
occupat et fictis dat vultum et pondera dictis.<br>
'hanc mihi militiam, veterum quae pulchrior actis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br>
 adnue daque animum. nostri de sanguine Phrixus<br>
Cretheos ut patrias audis effugerit aras.<br>
hunc ferus Aeetes, Scythiam Phasinque rigentem<br>
qui colit--heu magni Solis pudor!--, hospita vina<br>
inter et attonitae mactat sollemnia mensae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br>
 nil nostri divumque memor. non nuntia tantum<br>
fama refert: ipsum iuvenem tam saeva gementem,<br>
ipsum ego, cum serus fessos sopor alligat artus,<br>
aspicio, lacera adsiduis namque illius umbra<br>
questibus et magni numen maris excitat Helle.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br>
 si mihi quae quondam vires, et pendere poenas<br>
Colchida iam et regis caput hic atque arma videres.<br>
olim annis ille ardor hebet necdum mea proles<br>
imperio et belli rebus matura marique.<br>
tu, cui iam curaeque vigent animique viriles,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><br>
 i, decus, et pecoris Nephelaei vellera Graio<br>
redde tholo ac tantis temet dignare periclis!'<br>
talibus hortatur iuvenem propiorque iubenti<br>
conticuit certus Scythico concurrere ponto<br>
Cyaneas tantoque silet possessa dracone&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br>
 vellera, multifidas regis quem filia linguas<br>
vibrantem ex adytis cantu dapibusque vocabat<br>
et dabat externo liventia mella veneno. <br>
&nbsp;&nbsp;&nbsp;&nbsp;&nbsp;&nbsp;Mox taciti patuere doli nec vellera curae<br>
esse viro, sed sese odiis immania cogi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><br>
 in freta. qua iussos sectatur quaerere Colchos<br>
arte queat: nunc aerii plantaria vellet<br>
Perseos aut currus et quos frenasse dracones<br>
creditus, ignaras Cereris qui vomere terras<br>
imbuit et flava quercum damnavit arista.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</span><br>
 heu quid agat? populumne levem veterique tyranno<br>
infensum atque olim miserantes Aesona patres<br>
advocet an socia Iunone et Pallade fretus<br>
armisona speret magis et freta iussa capessat,<br>
siqua operis tanti domito consurgere ponto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</span><br>
 fama queat. tu sola animos mentemque peruris,<br>
Gloria, te viridem videt immunemque senectae<br>
Phasidis in ripa stantem iuvenesque vocantem.<br>
tandem animi incertum confusaque pectora firmat<br>
religio tendensque pias ad sidera palmas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span><br>
 'omnipotens regina,' inquit, 'quam, turbidus atro<br>
aethere caeruleum quateret cum Iuppiter imbrem,<br>
ipse ego praecipiti tumidum per Enipea nimbo<br>
in campos et tuta tuli nec credere quivi<br>
ante deam quam te tonitru nutuque reposci&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span><br>
 coniugis et subita raptam formidine vidi,<br>
da Scythiam Phasinque mihi tuque, innuba Pallas,<br>
eripe me! vestris egomet tunc vellera templis<br>
illa dabo, dabit auratis et cornibus igni<br>
colla pater niveique greges altaria cingent?'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><br>
&nbsp;&nbsp;&nbsp;&nbsp;&nbsp;&nbsp;Accepere deae celerique per aethera lapsu<br>
diversas petiere vias: in moenia pernix<br>
Thespiaca ad carum Tritonia devolat Argum.<br>
moliri hunc puppem iubet et demittere ferro<br>
robora Peliacas et iam comes exit in umbras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><br>
 at Iuno Argolicas pariter Macetumque per urbes<br>
spargit inexpertos temptare parentibus Austros<br>
Aesoniden, iam stare ratem remisque superbam<br>
poscere quos revehat rebusque in saecula tollat. <br>
&nbsp;&nbsp;&nbsp;&nbsp;&nbsp;&nbsp;Omnis avet quae iam bellis spectataque fama&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">100</span><br>
 turba ducum primae seu quos in flore iuventae<br>
temptamenta tenent necdum data copia rerum.<br>
at quibus arvorum studiumque insontis aratri,<br>
hos stimulant magnaque ratem per lustra viasque<br>
iussi laude canunt manifesto in lumine Fauni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">105</span><br>
 silvarumque deae atque elatis cornibus Amnes. <br>
&nbsp;&nbsp;&nbsp;&nbsp;&nbsp;&nbsp;Protinus Inachiis ultro Tirynthius Argis<br>
advolat, Arcadio cuius flammata veneno<br>
tela puer facilesque umeris gaudentibus arcus<br>
gestat Hylas; velit ille quidem, sed dextera nondum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">110</span><br>
 par oneri clavaeque capax. quos talibus amens<br>
insequitur solitosque novat Saturnia questus:<br>
'o utinam Graiae rueret non omne iuventae<br>
in nova fata decus nostrique Eurystheos haec nunc<br>
iussa forent. imbrem et tenebras saevumque tridentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">115</span><br>
 iamiam ego et inviti torsissem coniugis ignem.<br>
nunc quoque nec socium nostrae columenve carinae<br>
esse velim Herculeis nec me umquam fidere fas sit<br>
auxiliis comiti et tantum debere superbo.'<br>
dixit et Haemonias oculos detorquet ad undas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">120</span><br>
&nbsp;&nbsp;&nbsp;&nbsp;&nbsp;&nbsp;Fervere cuncta virum coetu, simul undique cernit<br>
delatum nemus et docta resonare bipenni<br>
litora. iam pinus gracili dissolvere lamna<br>
Thespiaden iungique latus lentoque sequaces<br>
molliri videt igne trabes remisque paratis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">125</span><br>
 Pallada velifero quaerentem bracchia malo.<br>
constitit ut longo moles non pervia ponto,<br>
puppis et ut tenues subiere latentia cerae<br>
lumina, picturae varios super addit honores.<br>
hic sperata &lt;. . . . . &gt; Tyrrheni tergore piscis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">130</span><br>
 Peleos in thalamos vehitur Thetis; aequora delphin<br>
corripit, &lt;ipsa&gt; sedet deiecta in lumina palla<br>
nec Iove maiorem nasci suspirat Achillen.<br>
hanc Panope Dotoque soror laetataque fluctu<br>
prosequitur nudis pariter Galatea lacertis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">135</span><br>
 antra petens; Siculo revocat de litore Cyclops.<br>
contra ignis viridique torus de fronde dapesque<br>
vinaque et aequoreos inter cum coniuge divos<br>
Aeacides pulsatque chelyn post pocula Chiron.<br>
parte alia Pholoe multoque insanus Iaccho&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">140</span><br>
 Rhoecus et Atracia subitae de virgine pugnae.<br>
crateres mensaeque volant araeque deorum<br>
poculaque, insignis veterum labor. optimus hasta<br>
hic Peleus, hic ense furens agnoscitur Aeson.<br>
fert gravis invito victorem Nestora tergo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">145</span><br>
 Monychus, ardenti peragit Clanis Actora quercu.<br>
nigro Nessus equo fugit adclinisque tapetis<br>
in mediis vacuo condit caput Hippasus auro. <br>
&nbsp;&nbsp;&nbsp;&nbsp;&nbsp;&nbsp;Haec quamquam miranda viris stupet Aesone natus,<br>
at secum: 'heu miseros nostrum natosque patresque!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">150</span><br>
 hacine nos animae faciles rate nubila contra<br>
mittimur? in solum nunc saeviet Aesona pontus?<br>
non iuvenem in casus eademque pericula Acastum<br>
abripiam? invisae Pelias freta tuta carinae<br>
optet et exoret nostris cum matribus undas.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">155</span><br>
&nbsp;&nbsp;&nbsp;&nbsp;&nbsp;&nbsp;Talia conanti laevum Iovis armiger aethra<br>
advenit et validis fixam gerit unguibus agnam.<br>
at procul e stabulis trepidi clamore sequuntur<br>
pastores fremitusque canum; citus occupat auras<br>
raptor et Aegaei super effugit alta profundi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">160</span><br>
 accipit augurium Aesonides laetusque superbi<br>
tecta petit Peliae. prior huic tum regia proles<br>
advolat amplexus fraternaque pectora iungens.<br>
ductor ait: 'non degeneres, ut reris, Acaste,<br>
venimus ad questus: socium te iungere coeptis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">165</span><br>
 est animus neque enim Telamon aut Canthus et Idas<br>
Tyndareusque puer mihi vellere dignior Helles.<br>
o quantum terrae, quantum cognoscere caeli<br>
permissum est, pelagus quantos aperimus in usus!<br>
nunc forsan grave reris opus, sed laeta recurret&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">170</span><br>
 cum ratis et caram cum iam mihi reddet Iolcon,<br>
quis pudor heu nostros tibi tunc audire labores,<br>
quae referam visas tua per suspiria gentes!' <br>
&nbsp;&nbsp;&nbsp;&nbsp;&nbsp;&nbsp;Nec passus rex plura virum 'sat multa parato<br>
in quaecumque vocas. nec nos,' ait 'optime, segnes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">175</span><br>
 credideris patriisve magis confidere regnis<br>
quam tibi, si primos duce te virtutis honores<br>
carpere, fraternae si des adcrescere famae.<br>
quin ego, nequa metu nimio me cura parentis<br>
impediat, fallam ignarum subitusque paratis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">180</span><br>
 tunc adero, primas linquet cum puppis harenas.'<br>
dixerat. ille animos promissaque talia laetus<br>
accipit et gressus avidos ad litora vertit. <br>
&nbsp;&nbsp;&nbsp;&nbsp;&nbsp;&nbsp;At ducis imperiis Minyae monituque frequentes<br>
puppem umeris subeunt et tento poplite proni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">185</span><br>
 decurrunt intrantque fretum; non clamor anhelis<br>
nauticus aut blandus testudine defuit Orpheus.<br>
tum laeti statuunt aras. tibi, rector aquarum,<br>
summus honor, tibi caeruleis in litore vittis<br>
et Zephyris Glaucoque bovem Thetidique iuvencam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">190</span><br>
 deicit Ancaeus: non illo certior alter<br>
pinguia letifera perfringere colla bipenni.<br>
ipse ter aequoreo libans carchesia patri<br>
sic ait Aesonides: 'o qui spumantia nutu<br>
regna quatis terrasque salo complecteris omnes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">195</span><br>
 da veniam! scio me cunctis e gentibus unum<br>
inlicitas temptare vias hiememque mereri:<br>
sed non sponte feror nec nunc mihi iungere montes<br>
mens ~tamen~ aut summo deposcere fulmen Olympo.<br>
ne Peliae te vota trahant! ille aspera iussa&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">200</span><br>
 repperit et Colchos in me luctumque meorum.<br>
illum ego--tu tantum non indignantibus undis<br>
hoc caput accipias et pressam regibus alnum.'<br>
sic fatus pingui cumulat libamine flammam. <br>
&nbsp;&nbsp;&nbsp;&nbsp;&nbsp;&nbsp;Protulit ut crinem densis luctatus in extis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">205</span><br>
 ignis et escendit salientia viscera tauri,<br>
ecce sacer totusque dei per litora Mopsus<br>
immanis visu vittamque comamque per auras<br>
surgentem laurusque rotat. vox reddita tandem,<br>
vox horrenda viris. tum facta silentia vati.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">210</span><br>
 'heu quaenam aspicio? nostris modo concitus ausis<br>
aequoreos vocat ecce deos Neptunus et ingens<br>
concilium. fremere et legem defendere cuncti<br>
hortantur. sic amplexus, sic pectora fratris,<br>
Iuno, tene tuque o puppem ne desere, Pallas:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">215</span><br>
 nunc patrui, nunc flecte minas! cessere ratemque<br>
accepere mari. per quot discrimina rerum<br>
expedior! subita cur pulcher harundine crines<br>
velat Hylas? unde urna umeris niveosque per artus<br>
caeruleae vestes? unde haec tibi vulnera, Pollux?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">220</span><br>
 quantus io tumidis taurorum e naribus ignis!<br>
tollunt se galeae sulcisque ex omnibus hastae<br>
et iam iamque umeri. quem circum vellera Martem<br>
aspicio? quaenam aligeris secat anguibus auras<br>
caede madens? quos ense ferit? miser, eripe parvos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">225</span><br>
 Aesonide! cerno et thalamos ardere iugales!' <br>
&nbsp;&nbsp;&nbsp;&nbsp;&nbsp;&nbsp;Iamdudum Minyas &lt;%   &gt; ambage ducemque<br>
terrificat; sed enim contra Phoebeius Idmon<br>
non pallore viris, non ullo horrore comarum<br>
terribilis, plenus fatis Phoeboque quieto,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">230</span><br>
 cui genitor tribuit monitu praenoscere divum<br>
omina, seu flammas seu lubrica comminus exta<br>
seu plenum certis interroget aera pinnis,<br>
sic sociis Mopsoque canit: 'quantum augur Apollo<br>
flammaque prima docet, praeduri plena laboris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">235</span><br>
 cerno equidem, patiens sed quae ratis omnia vincet.<br>
ingentes durate animae dulcesque parentum<br>
tendite ad amplexus!' lacrimae cecidere canenti<br>
quod sibi iam clausos invenit in ignibus Argos. <br>
&nbsp;&nbsp;&nbsp;&nbsp;&nbsp;&nbsp;Vix ea fatus erat, iungit cum talia ductor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">240</span><br>
 Aesonius: 'superum quando consulta videtis,<br>
o socii, quantisque datur spes maxima coeptis,<br>
vos quoque nunc vires animosque adferte paternos.<br>
non mihi Thessalici pietas culpanda tyranni<br>
suspective doli: deus haec, deus omine dextro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">245</span><br>
 imperat; ipse suo voluit commercia mundo<br>
Iuppiter et tantos hominum miscere labores.<br>
ite, viri, mecum dubiisque evincite rebus<br>
quae meminisse iuvet nostrisque nepotibus instent.<br>
hanc vero, socii, venientem litore laeti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">250</span><br>
 dulcibus adloquiis ludoque educite noctem!'<br>
paretur. molli iuvenes funduntur in alga<br>
conspicuusque toris Tirynthius. exta ministri<br>
rapta simul veribus Cereremque dedere canistris. <br>
&nbsp;&nbsp;&nbsp;&nbsp;&nbsp;&nbsp;Iamque aderat summo decurrens vertice Chiron&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">255</span><br>
 clamantemque patri procul ostendebat Achillen.<br>
ut puer ad notas erectum Pelea voces<br>
vidit et ingenti tendentem bracchia passu,<br>
adsiluit caraque diu cervice pependit.<br>
illum nec valido spumantia pocula Baccho&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">260</span><br>
 sollicitant veteri nec conspicienda metallo<br>
signa tenent: stupet in ducibus magnumque sonantes<br>
haurit et Herculeo fert comminus ora leoni.<br>
laetus at impliciti Peleus rapit oscula nati<br>
suspiciensque polum 'placido si currere fluctu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">265</span><br>
 Pelea vultis' ait 'ventosque optare ferentes,<br>
hoc, superi, servate caput! tu cetera, Chiron,<br>
da mihi! te parvus lituos et bella loquentem<br>
miretur; sub te puerilia tela magistro<br>
venator ferat et nostram festinet ad hastam.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">270</span><br>
 omnibus inde viae calor additus; ire per altum<br>
magna mente volunt. Phrixi promittitur absens<br>
vellus et auratis Argo reditura corymbis. <br>
&nbsp;&nbsp;&nbsp;&nbsp;&nbsp;&nbsp;Sol ruit et totum Minyis laetantibus undae<br>
deduxere diem. sparguntur litore curvo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">275</span><br>
 lumina nondum ullis terras monstrantia nautis.<br>
Thracius hic noctem dulci testitudine vates<br>
extrahit, ut steterit redimitus tempora vittis<br>
Phrixus et iniustas contectus nubibus aras<br>
fugerit Inoo linquens Athamanta Learcho;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">280</span><br>
 aureus ut iuvenem miserantibus intulit undis<br>
vector et adstrictis ut sedit cornibus Helle.<br>
septem Aurora vias totidemque peregerat umbras<br>
luna polo dirimique procul non aequore visa<br>
coeperat a gemina discedere Sestos Abydo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">285</span><br>
 hic soror Aeoliden aevum mansura per omne<br>
deserit, heu saevae nequiquam erepta novercae!<br>
illa quidem fessis longe petit umida palmis<br>
vellera, sed bibulas urgenti pondere vestes<br>
unda trahit levique manus labuntur ab auro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 290</span><br>
 quis tibi, Phrixe, dolor, rapido cum concitus aestu<br>
respiceres miserae clamantia virginis ora<br>
extremasque manus sparsosque per aequora crines! <br>
&nbsp;&nbsp;&nbsp;&nbsp;&nbsp;&nbsp;Iamque mero ludoque modus positique quietis<br>
conticuere toris, solus quibus ordine fusis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">295</span><br>
 impatiens somni ductor manet. hunc gravis Aeson<br>
et pariter vigil Alcimede spectantque tenentque<br>
pleni oculos. illis placidi sermonis Iason<br>
suggerit adfatus turbataque pectora mulcet.<br>
mox ubi victa gravi ceciderunt lumina somno&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">300</span><br>
 visa coronatae fulgens tutela carinae<br>
vocibus his instare duci: 'Dodonida quercum<br>
Chaoniique vides famulam Iovis. aequora tecum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">308</span><br>
ingredior nec fatidicis avellere silvis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">303</span><br>
me nisi promisso potuit Saturnia caelo.<br>
tempus adest: age rumpe moras, dumque aequore toto<br>
currimus incertus si nubila duxerit aether,<br>
iam nunc mitte metus fidens superisque mihique.'<br>
dixerat. ille pavens laeto quamquam omine divum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">309</span><br>
prosiluit stratis. Minyas simul obtulit omnes<br>
alma novo crispans pelagus Tithonia Phoebo.<br>
discurrunt transtris: hi celso cornua malo<br>
expediunt, alii tonsas in marmore summo<br>
praetemptant, prora funem legit Argus ab alta.<br>
increscunt matrum gemitus et fortia languent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">315</span><br>
 corda patrum, longis flentes amplexibus haerent.<br>
vox tamen Alcimedes planctus supereminet omnis,<br>
femineis tantum illa furens ululatibus obstat,<br>
obruat Idaeam quantum tuba Martia buxum,<br>
fatur et haec: 'nate indignos aditure labores,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">320</span><br>
 dividimur nec ad hos animum componere casus<br>
ante datum, sed bella tibi terrasque timebam.<br>
vota aliis facienda deis. si fata reducunt<br>
te mihi, si trepidis placabile matribus aequor,<br>
possum equidem lucemque pati longumque timorem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">325</span><br>
 sin aliud fortuna parat, miserere parentum,<br>
Mors bona, dum metus est nec adhuc dolor. ei mihi, Colchos<br>
unde ego et avecti timuissem vellera Phrixi?<br>
quos iam mente dies, quam saeva insomnia curis<br>
prospicio! quotiens raucos ad litoris ictus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">330</span><br>
 deficiam Scythicum metuens pontumque polumque<br>
nec de te credam nostris ingrata serenis!<br>
da, precor, amplexus haesuraque verba relinque<br>
auribus et dulci iam nunc preme lumina dextra!'<br>
talibus Alcimede maeret, sed fortior Aeson&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">335</span><br>
 attollens dictis animos: 'o si mihi sanguis<br>
quantus erat cum signiferum cratera minantem<br>
non leviore Pholum manus haec compescuit auro,<br>
primus in aeratis posuissem puppibus arma<br>
concussoque ratem gauderem tollere remo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">340</span><br>
 sed patriae valuere preces auditaque magnis<br>
vota deis: video nostro tot in aequore reges<br>
teque ducem. tales, tales ego ducere suetus<br>
atque sequi. nunc ille dies--det Iuppiter oro--,<br>
ille super quo te Scythici regisque marisque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 345</span><br>
 victorem atque umeros ardentem vellere rapto<br>
accipiam cedantque tuae mea facta iuventae.'<br>
sic ait. ille suo conlapsam pectore matrem<br>
sustinuit magnaque senem cervice recepit. <br>
&nbsp;&nbsp;&nbsp;&nbsp;&nbsp;&nbsp;Et iam finis erat. Zephyrumque ratemque morantes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">350</span><br>
 solverat amplexus tristi tuba tertia signo.<br>
dant remo sua quisque viri, dant nomina transtris.<br>
hinc laevum Telamon pelagus tenet, altior inde<br>
occupat Alcides aliud mare, cetera pubes<br>
dividitur. celer Asterion, quem matre cadentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">355</span><br>
 Peresius gemino fovit pater amne Cometes,<br>
segnior Apidani vires ubi sentit Enipeus,<br>
nititur, hinc Talaus fratrisque Leodocus urget<br>
remo terga sui, quos nobile contulit Argos.<br>
hinc quoque missus adest quamvis arcentibus Idmon&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">360</span><br>
 alitibus; sed turpe viro timuisse futura.<br>
hic et Naubolides tortas consurgit in undas<br>
Iphitus, hic patrium frangit Neptunius aequor,<br>
qui tenet undisonam Psamathen semperque patentem<br>
Taenaron, Euphemus, mollique a litore Pellae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">365</span><br>
 Deucalion certus iaculis et comminus ense<br>
nobilis Amphion, pariter quos edidit Hypso<br>
nec potuit similes voluitve ediscere vultus.<br>
tum valida Clymenus percusso pectore tonsa<br>
frater et Iphiclus puppem trahit et face saeva&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">370</span><br>
 in tua mox Danaos acturus saxa, Caphereu,<br>
Nauplius, et tortum non a Iove fulmen Oileus<br>
qui gemet Euboicas nato stridente per undas<br>
quique Erymanthei sudantem pondere monstri<br>
Amphitryoniaden Tegeaeo limine Cepheus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">375</span><br>
 iuvit et Amphidamas (at frater plenior actis<br>
maluit Ancaeo vellus contingere Phrixi)<br>
tectus et Eurytion servato colla capillo,<br>
quem pater Aonias reducem tondebit ad aras.<br>
te quoque Thessalicae, Nestor, rapit in freta puppis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">380</span><br>
 fama, Mycenaeis olim qui candida velis<br>
aequora nec stantes mirabere mille magistros.<br>
nec Peleus fretus soceris et coniuge diva&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">403</span><br>
defuit ac prora splendet tua cuspis ab alta,<br>
Aeacide; tantum haec aliis excelsior hastis<br>
quantum Peliacas in vertice vicerat ornos.<br>
linquit et Actorides natum Chironis in antro,<br>
ut socius caro pariter meditetur Achilli<br>
fila lyrae pariterque leves puer incitet hastas.<br>
[discat eques placidi conscendere terga magistri]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">410</span><br>
 hic vates Phoebique fides non vana parentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">383</span><br>
Mopsus, puniceo cui circumfusa cothurno<br>
palla imos ferit alba pedes vittataque frontem<br>
cassis et in summo laurus Peneia cono.<br>
quin etiam Herculeo consurgit ab ordine Tydeus<br>
Nelidesque Periclymenus, quem parva Methone<br>
et levis Elis equis et fluctibus obvius Aulon<br>
caestibus adversos viderunt frangere vultus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 390</span><br>
 tu quoque Phrixeos remo, Poeantie, Colchos<br>
bis Lemnon visure petis, nunc cuspide patris<br>
inclitus, Herculeas olim moture sagittas.<br>
proximus hinc Butes Actaeis dives ab oris;<br>
innumeras nam claudit apes longaque superbus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">395</span><br>
 fuscat nube diem dum plenas nectare cellas<br>
pandit et in dulcem reges dimittit Hymetton.<br>
insequeris casusque tuos expressa, Phalere,<br>
arma geris laeva; nam lapsus ab arbore parvum<br>
ter quater ardenti tergo circumvenit anguis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">400</span><br>
 stat procul intendens dubium pater anxius arcum.<br>
tum caelata metus alios gerit arma Eribotes<br>
et quem fama genus non est decepta Lyaei&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">411</span><br>
Phlias immissus patrios de vertice crines.<br>
nec timet Ancaeum genetrix committere ponto,<br>
plena tulit quem rege maris. securus in aequor<br>
haud minus Erginus proles Neptunia fertur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">415</span><br>
 qui maris insidias, clarae qui sidera noctis<br>
norit et e clausis quem destinet Aeolus antris,<br>
non metuat cui regna ratis, cui tradere caelum<br>
adsidua Tiphys vultum lassatus ab Arcto.<br>
taurea vulnifico portat celer a&lt;spera&gt; plumbo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">420</span><br>
 terga Lacon, saltem in vacuos ut bracchia ventos<br>
spargat et Oebalium Pagaseia puppis alumnum<br>
spectet securo celebrantem litora ludo,<br>
oraque Thessalico melior contundere freno<br>
vectorem pavidae Castor dum quaereret Helles&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">425</span><br>
 passus Amyclaea pinguescere Cyllaron herba.<br>
illis Taenario pariter tremit ignea fuco<br>
purpura, quod gemina mater spectabile tela<br>
duxit opus: bis Taygeton silvasque comantes<br>
struxerat, Eurotan molli bis fuderat auro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">430</span><br>
 quemque suus sonipes niveo de stamine portat<br>
et volat amborum patrius de pectore cycnus.<br>
at tibi collectas solvit iam fibula vestes<br>
ostenditque umeros fortes spatiumque superbi<br>
pectoris Herculeis aequum, Meleagre, lacertis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">435</span><br>
 hic numerosa phalanx, proles Cyllenia: certus<br>
Aethalides subitas nervo redeunte sagittas<br>
cogere; tu medios gladio bonus ire per hostes,<br>
Euryte; nec patrio Minyis ignobilis usu<br>
nuntia verba ducis populis qui reddit Echion.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">440</span><br>
 sed non, Iphi, tuis Argo reditura lacertis<br>
heu cinerem Scythica te maesta relinquet harena<br>
cessantemque tuo lugebit in ordine remum.<br>
te quoque dant campi tanto pastore Pheraei<br>
felices, Admete, tuis nam pendet in arvis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">445</span><br>
 Delius ingrato Steropen quod fuderat arcu.<br>
a quotiens famulo notis soror obvia silvis<br>
flevit ubi Ossaeae captaret frigora quercus<br>
perderet et pingui miseros Boebeide crines!<br>
insurgit transtris et remo Nerea versat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">450</span><br>
 Canthus, in Aeaeo volvet quem barbara cuspis<br>
pulvere; at interea clari decus adiacet orbis<br>
quem genitor gestabat Abas--secat aurea fluctu<br>
tegmina Chalcidicas fugiens Euripus harenas<br>
celsaque semiferum contorquens frena luporum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">455</span><br>
 surgis ab ostrifero medius, Neptune, Geraesto.<br>
et tibi Palladia pinu, Polypheme, revecto<br>
ante urbem ardentis restat deprendere patris<br>
reliquias, multum famulis pia iusta moratis<br>
si venias. breviore petit iam caerula remo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">460</span><br>
 occupat et longe sua transtra novissimus Idas.<br>
at frater magnos Lynceus servatur in usus,<br>
quem tulit Arene, possit qui rumpere terras<br>
et Styga transmisso tacitam deprendere visu.<br>
fluctibus e mediis terras dabit ille magistro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">465</span><br>
 et dabit astra rati cumque aethera Iuppiter umbra<br>
perdiderit solus transibit nubila Lynceus.<br>
quin et Cecropiae proles vacat Orithyiae<br>
temperet ut tremulos Zetes fraterque ceruchos.<br>
nec vero Odrysius transtris impenditur Orpheus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">470</span><br>
 aut pontum remo subigit, sed carmine tonsas<br>
ire docet summo passim ne gurgite pugnent.<br>
donat et Iphiclo pelagus iuvenumque labores<br>
Aesonides, fessum Phylace quem miserat aevo<br>
non iam operum in partem, monitus sed tradat ut acres&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">475</span><br>
 magnorumque viros qui laudibus urat avorum.<br>
Arge, tuae tibi cura ratis, te moenia doctum<br>
Thespia Palladio dant munere; sors tibi nequa<br>
parte trahat tacitum puppis mare fissaque fluctu<br>
vel pice vel molli conducere vulnera cera.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">480</span><br>
 pervigil Arcadio Tiphys pendebat ab astro<br>
Hagniades, felix stellis qui segnibus usum<br>
et dedit aequoreos caelo duce tendere cursus. <br>
&nbsp;&nbsp;&nbsp;&nbsp;&nbsp;&nbsp;Ecce per obliqui rapidum compendia montis<br>
ductor ovans laetusque dolis agnoscit Acastum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">485</span><br>
 horrentem iaculis et parmae luce coruscum.<br>
ille ubi se mediae per scuta virosque carinae<br>
intulit, ardenti Aesonides retinacula ferro<br>
abscidit. haud aliter saltus vastataque pernix<br>
venator cum lustra fugit dominoque timentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">490</span><br>
 urget equum teneras compressus pectore tigres<br>
quas astu rapuit pavido, dum saeva relictis<br>
mater in adverso catulis venatur Amano.<br>
it pariter propulsa ratis. stant litore matres<br>
claraque vela oculis percussaque sole sequuntur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">495</span><br>
 scuta virum, donec iam celsior arbore pontus<br>
immens&lt;usque&gt; ratem spectantibus abstulit aer. <br>
&nbsp;&nbsp;&nbsp;&nbsp;&nbsp;&nbsp;Siderea tunc arce pater pulcherrima Graium<br>
coepta tuens tantamque operis consurgere molem<br>
laetatur; patrii neque enim probat otia regni.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">500</span><br>
 una omnes gaudent superi venturaque mundo<br>
tempora quaeque vias cernunt sibi crescere Parcae.<br>
sed non et Scythici genitor discrimine nati<br>
intrepidus tales fundit Sol pectore voces:<br>
'summe sator, cui nostra dies volventibus annis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">505</span><br>
 tot peragit reficitque vices, tuane ista voluntas<br>
Graiaque nunc undis duce te nutuque secundo<br>
it ratis? an meritos fas est mihi rumpere questus?<br>
hoc metuens et nequa foret manus invida nato<br>
non mediae telluris opes, non improba legi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">510</span><br>
 divitis arva plagae (teneant uberrima Teucer<br>
et Libys et vestri Pelopis domus): horrida saevo<br>
quae premis arva gelu strictosque insedimus amnes.<br>
cederet his etiam et sese sine honore referret<br>
ulterius, sed nube rigens ac nescia rerum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">515</span><br>
 stat super et nostros iam zona reverberat ignes.<br>
quid regio immanis, quid barbarus amnibus ullis<br>
Phasis et aversis proles mea gentibus obstat?<br>
quid Minyae meruere queri? num vellere Graio<br>
vi potitur? profugo quin agmina iungere Phrixo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">520</span><br>
 abnuit, Inoas ultor nec venit ad aras,<br>
imperii sed parte virum nataeque moratus<br>
coniugio videt e Graia nunc stirpe nepotes<br>
et generos vocat et iunctas sibi sanguine terras.<br>
flecte ratem motusque, pater, nec vulnere nostro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">525</span><br>
 aequora pande viris; veteris sat conscia luctus<br>
silva Padi et viso flentes genitore sorores!'<br>
adfremit his quassatque caput qui vellera dono<br>
Bellipotens sibi fixa videt temptataque, contra<br>
Pallas et amborum gemuit Saturnia questus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">530</span><br>
&nbsp;&nbsp;&nbsp;&nbsp;&nbsp;&nbsp;Tum genitor: 'vetera haec nobis et condita pergunt<br>
ordine cuncta suo rerumque a principe cursu<br>
fixa manent; neque enim terris tum sanguis in ullis<br>
noster erat cum fata darem, iustique facultas<br>
hinc mihi cum varios struerem per saecula reges.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">535</span><br>
 atque ego curarum repetam decreta mearum.<br>
iam pridem regio quae virginis aequor ad Helles<br>
et Tanai tenus immenso descendit ab Euro<br>
undat equis floretque viris nec tollere contra<br>
ulla pares animos nomenque capessere bellis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">540</span><br>
 ausa manus. sic fata locos, sic ipse fovebam.<br>
accelerat sed summa dies Asiamque labantem<br>
linquimus et poscunt iam me sua tempora Grai.<br>
inde meae quercus tripodesque animaeque parentum<br>
hanc pelago misere manum. via facta per undas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">545</span><br>
 perque hiemes, Bellona, tibi. nec vellera tantum<br>
indignanda manent propiorque ex virgine rapta<br>
ille dolor, sed--nulla magis sententia menti<br>
fixa meae--veniet Phrygia iam pastor ab Ida,<br>
qui gemitus irasque pares et mutua Grais&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">550</span><br>
 dona ferat. quae classe dehinc effusa procorum<br>
bella, quot ad Troiae flentes hiberna Mycenas,<br>
quot proceres natosque deum, quae robora cernes<br>
oppetere et magnis Asiam concedere fatis!<br>
hinc Danaum de fine sedet gentesque fovebo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">555</span><br>
 mox alias. pateant montes silvaeque lacusque<br>
cunctaque claustra maris, spes et metus omnibus esto.<br>
arbiter ipse locos terrenaque summa movendo<br>
experiar, quaenam populis longissima cunctis<br>
regna velim linquamque datas ubi certus habenas.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">560</span><br>
 tunc oculos Aegaea refert ad caerula robur<br>
Herculeum Ledaeque tuens genus atque ita fatur:<br>
'tendite in astra, viri: me primum regia mundo<br>
Iapeti post bella trucis Phlegraeque labores<br>
imposuit; durum vobis iter et grave caeli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">565</span><br>
 institui. sic ecce meus, sic orbe peracto<br>
Liber et expertus terras remeavit Apollo.'<br>
dixit et ingenti flammantem nubila sulco<br>
direxit per inane facem, quae puppe propinqua<br>
in bifidum discessit iter fratresque petivit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">570</span><br>
 Tyndareos, placida et mediis in frontibus haesit<br>
protinus amborum lumenque innoxia fundit<br>
purpureum, miseris olim implorabile nautis. <br>
&nbsp;&nbsp;&nbsp;&nbsp;&nbsp;&nbsp;Interea medio saevus permissa profundo<br>
carbasa Pangaea Boreas speculatus ab arce&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">575</span><br>
 continuo Aeoliam Tyrrhenaque tendit ad antra<br>
concitus. omne dei rapidis nemus ingemit alis,<br>
strata Ceres motuque niger sub praepete pontus.<br>
aequore Trinacrio refugique a parte Pelori<br>
stat rupes horrenda fretis, quot in aethera surgit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">580</span><br>
 molibus, infernas totidem demissa sub undas.<br>
nec scopulos aut antra minor iuxta altera tellus<br>
cernitur. illam Acamans habitat nudusque Pyracmon,<br>
has nimbi ventique domos et naufraga servat<br>
tempestas, hinc in terras latumque profundum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">585</span><br>
 est iter, hinc olim soliti miscere polumque<br>
infelixque fretum (neque enim tunc Aeolus illis<br>
rector erat, Libya cum rumperet advena Calpen<br>
Oceanus, cum flens Siculos Oenotria fines<br>
perderet et mediis intrarent montibus undae),&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">590</span><br>
 intonuit donec pavidis ex aethere ventis<br>
Omnipotens regemque dedit, quem iussa vereri<br>
saeva cohors; vix monte chalybs iterataque muris<br>
saxa domant Euros. cum iam cohibere frementum<br>
ora nequit, rex tunc aditus et claustra refringit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">595</span><br>
 ipse volens placatque data fera murmura porta.<br>
nuntius hunc solio Boreas proturbat ab alto.<br>
'Pangaea quod ab arce nefas,' ait, 'Aeole, vidi!<br>
Graia novam ferro molem commenta iuventus<br>
pergit et ingenti gaudens domat aequora velo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">600</span><br>
 nec mihi libertas imis freta tollere harenis<br>
qualis eram nondum vinclis et carcere clausus.<br>
hinc animi structaeque viris fiducia puppis,<br>
quod Borean sub rege vident. da mergere Graios<br>
insanamque ratem! nil me mea pignora tangunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">605</span><br>
 tantum hominum compesce minas dum litora iuxta<br>
Thessala necdum aliae viderunt carbasa terrae.' <br>
&nbsp;&nbsp;&nbsp;&nbsp;&nbsp;&nbsp;Dixerat, at cuncti fremere intus et aequora venti<br>
poscere. tum validam contorto turbine portam<br>
impulit Hippotades, fundunt se carcere laeti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">610</span><br>
 Thraces equi Zephyrusque et nocti concolor alas<br>
nimborum cum prole Notus crinemque procellis<br>
hispidus et multa flavus caput Eurus harena.<br>
induxere hiemem raucoque ad litora tractu<br>
unanimi freta curva ferunt. nec sola Tridentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">615</span><br>
 regna movent, vasto pariter ruit igneus aether<br>
cum tonitru piceoque premit nox omnia caelo.<br>
excussi manibus remi conversaque frontem<br>
puppis in obliquum resonos latus accipit ictus,<br>
vela super tremulum subitus volitantia malum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">620</span><br>
 turbo rapit. qui tum Minyis trepidantibus horror<br>
cum picei fulsere poli pavidamque coruscae<br>
ante ratem cecidere faces antemnaque laevo<br>
prona dehiscentem cornu cum sustulit undam.<br>
non hiemem missosque putant consurgere ventos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">625</span><br>
 ignari, sed tale fretum. tum murmure maesto:<br>
'hoc erat inlicitas temerare rudentibus undas<br>
quod nostri timuere patres. vix litore puppem<br>
solvimus et quanto fremitu se sustulit Aegon!<br>
hocine Cyaneae concurrunt aequore cautes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">630</span><br>
 tristius an miseris superest mare? linquite, terrae,<br>
spem pelagi sacrosque iterum seponite fluctus!'<br>
haec iterant segni flentes occumbere leto.<br>
magnanimus spectat pharetras et inutile robur<br>
Amphitryoniades. miscent suprema paventes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">635</span><br>
 verba alii iunguntque manus atque ora fatigant<br>
aspectu in misero ~tota~ cum protinus alnus<br>
solvitur et vasto puppis mare sorbet hiatu.<br>
illam huc atque illuc nunc torquens verberat Eurus,<br>
nunc stridens Zephyris aufert Notus. undique fervent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">640</span><br>
 aequora, cum subitus trifida Neptunus in hasta<br>
caeruleum fundo caput extulit. 'hanc mihi Pallas<br>
et soror hanc,' inquit, 'mulcens mea pectora fletu<br>
abstulerint; veniant Phariae Tyriaeque carinae<br>
permissumque putent. quotiens mox rapta videbo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">645</span><br>
 vela notis plenasque aliis clamoribus undas!<br>
non meus Orion aut saevus Pliade Taurus<br>
mortis causa novae; miseris tu gentibus, Argo,<br>
fata paras nec iam merito tibi, Tiphy, quietum<br>
ulla parens volet Elysium manesque piorum.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">650</span><br>
 haec ait et pontum pater ac turbata reponit<br>
litora depellitque Notos, quos caerulus horror<br>
et madido gravis unda sinu longeque secutus<br>
imber ad Aeoliae tendunt simul aequora portae.<br>
emicuit reserata dies caelumque resolvit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">655</span><br>
 arcus et in summos redierunt nubila montes.<br>
iam placidis ratis exstat aquis, quam gurgite ab imo<br>
et Thetis et magnis Nereus socer erigit ulnis.<br>
ergo umeros ductor sacro velatur amictu<br>
Aesoniamque capit pateram, quam munere gaudens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 660</span><br>
 liquerat hospitio pharetrasque rependerat auro<br>
Salmoneus, nondum ille furens, cum fingeret alti<br>
quadrifida trabe tela Iovis contraque ruenti<br>
aut Athon aut Rhodopen maestae nemora ardua Pisae<br>
aemulus et miseros ipse ureret Elidis agros.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">665</span><br>
 hac pelago libat latices et talibus infit:<br>
'di, quibus undarum tempestatisque sonorae<br>
imperium et magno penitus par regia caelo,<br>
tuque, fretum divosque pater sortite biformes,<br>
seu casus nox ista fuit seu, volvitur axis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">670</span><br>
 ut superum, sic stare~t opus~ tollique vicissim<br>
pontus habet seu te subitae nova puppis imago<br>
armorumque hominumque truces consurgere in iras<br>
impulit, haec luerim satis et tua numina, rector,<br>
iam fuerint meliora mihi. da reddere terris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">675</span><br>
 has animas patriaeque amplecti limina portae!<br>
tum quocumque loco meritas tibi plurimus aras<br>
pascet honos, quantusque rotis horrendus equisque<br>
stas, pater, atque ingens utrimque fluentia Triton<br>
frena tenet, tantus nostras condere per urbes.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">680</span><br>
 dixerat haec. oritur clamor dextraeque sequentum<br>
verba ducis. sic cum stabulis et messibus ingens<br>
ira deum et Calabri populator Sirius arvi<br>
incubuit, coit agrestum manus anxia priscum<br>
in nemus et miseris dictat pia vota sacerdos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">685</span><br>
 ecce autem molli Zephyros descendere lapsu<br>
aspiciunt, volat immissis cava pinus habenis<br>
infinditque salum et spumas vomit aere tridenti;<br>
Tiphys agit tacitique sedent ad iussa ministri,<br>
qualiter ad summi solium Iovis omnia circum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">690</span><br>
 prona parata deo, ventique imbresque nivesque<br>
fulguraque et tonitrus et adhuc in fontibus amnes. <br>
&nbsp;&nbsp;&nbsp;&nbsp;&nbsp;&nbsp;At subitus curaque ducem metus acrior omni<br>
mensque mali praesaga quatit, quod regis adortus<br>
progeniem raptoque dolis crudelis Acasto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">695</span><br>
 cetera nuda neci medioque in crimine patrem<br>
liquerit ac nullis inopem vallaverit armis,<br>
ipse procul nunc tuta tenens; ruat omnis in illos<br>
quippe furor. nec vana pavet trepidatque futuris. <br>
&nbsp;&nbsp;&nbsp;&nbsp;&nbsp;&nbsp;Saevit atrox Pelias inimicaque vertice ab alto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">700</span><br>
 vela videt nec qua se ardens effundere possit.<br>
nil animi, nil regna iuvant; fremit obice ponti<br>
clausa cohors telisque salum facibusque coruscat.<br>
haud secus, aerisona volucer cum Daedalus Ida<br>
prosiluit iuxtaque comes brevioribus alis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">705</span><br>
 nube nova linquente domos Minoia frustra<br>
infremuit manus et visu lassatur inani<br>
omnis eques plenisque redit Gortyna pharetris.<br>
quin etiam in thalamis primoque in limine Acasti<br>
fusus humo iuvenis gressus et inania signa&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">710</span><br>
 ore premit sparsisque legens vestigia canis<br>
'te quoque iam maesti forsan genitoris imago,<br>
nate,' ait 'et luctus subeunt suspiria nostri<br>
iamque dolos circumque trucis discrimina leti<br>
mille vides. qua te, infelix, quibus insequar oris?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">715</span><br>
 non Scythicas ferus ille domos nec ad ostia Ponti<br>
tendit iter, falsae sed captum laudis amore<br>
te, puer, in nostrae durus tormenta senectae<br>
nunc lacerat. celsis an si freta puppibus essent<br>
pervia, non ultro iuvenes classemque dedissem?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">720</span><br>
 o domus, o freti nequiquam prole penates!'<br>
dixit et extemplo furiis iraque minaci<br>
terribilis: 'sunt hic etiam tua vulnera, praedo,<br>
sunt lacrimae carusque parens!' simul aedibus altis<br>
itque reditque fremens rerumque asperrima versat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">725</span><br>
 Bistonas ad meritos cum cornua saeva Thyone&lt;us&gt;<br>
torsit et infelix iam mille furoribus Haemus,<br>
iam Rhodopes nemora alta gemunt, talem incita longis<br>
porticibus coniunxque fugit natique Lycurgum. <br>
&nbsp;&nbsp;&nbsp;&nbsp;&nbsp;&nbsp;Tartareo tum sacra Iovi Stygiisque ferebat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">730</span><br>
 manibus Alcimede tanto super anxia nato,<br>
siquid ab excitis melius praenosceret umbris.<br>
ipsum etiam curisque parem talesque prementem<br>
corde metus ducit, facilem tamen, Aesona coniunx.<br>
in scrobibus cruor et largus Phlegethontis operti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">735</span><br>
 stagnat honos saevoque vocat grandaeva tumultu<br>
Thessalis exanimes atavos magnaeque nepotem<br>
Pleiones. et iam tenues ad carmina vultus<br>
extulerat maestosque tuens natumque nurumque<br>
talia libato pandebat sanguine Cretheus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">740</span><br>
 'mitte metus, volat ille mari, quantumque propinquat<br>
iam magis atque magis variis stupet Aea deorum<br>
prodigiis quatiuntque truces oracula Colchos.<br>
heu quibus ingreditur fatis, qui gentibus horror<br>
pergit! mox Scythiae spoliis nuribusque superbus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">745</span><br>
 adveniet--cuperem ipse graves tum rumpere terras--,<br>
sed tibi triste nefas fraternaque turbidus arma<br>
rex parat et saevas irarum concipit ignes.<br>
quin rapis hinc animam et famulos citus effugis artus?<br>
i, meus es, iam te in lucos pia turba silentum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">750</span><br>
 secretisque ciet volitans pater Aeolus arvis.' <br>
&nbsp;&nbsp;&nbsp;&nbsp;&nbsp;&nbsp;Horruit interea famulum clamore supremo<br>
maesta domus, regemque fragor per moenia differt<br>
mille ciere manus et iam dare iussa vocatis.<br>
flagrantes aras vestemque nemusque sacerdos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">755</span><br>
 praecipitat subitisque pavens circumspicit, Aeson<br>
quid moveat. quam multa leo cunctatur in arta<br>
mole virum rictuque genas et lumina pressit,<br>
sic curae subiere ducem, ferrumne capessat<br>
imbelle atque aevi senior gestamina primi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">760</span><br>
 an patres regnique acuat mutabile vulgus.<br>
contra effusa manus haerensque in pectore coniunx<br>
'me quoque' ait 'casus comitem quicumque propinquat<br>
accipies nec fata traham natumque videbo<br>
te sine, sat caeli patiens, cum prima per altum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">765</span><br>
 vela dedit, potui quae tantum ferre dolorem.'<br>
talia per lacrimas. et iam circumspicit Aeson,<br>
praeveniat quo fine minas, quae fata capessat<br>
digna satis; magnos obitus natumque domumque<br>
et genus Aeolium pugnataque poscere bella.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">770</span><br>
 est etiam ante oculos aevum rudis altera proles,<br>
ingentes animos et fortia discere facta<br>
quem velit atque olim leti meminisse paterni.<br>
ergo sacra novat. veteris sub nocte cupressi<br>
sordidus et multa pallens ferrugine taurus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">775</span><br>
 stabat adhuc, cui caeruleae per cornua vittae<br>
et taxi frons hirta comis; ipse aeger anhelans<br>
impatiensque loci visaque exterritus umbra.<br>
hunc sibi praecipuum gentis de more nefandae<br>
Thessalis in seros Ditis servaverat usus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">780</span><br>
 tergeminam cum placat eram Stygiasque supremo<br>
obsecrat igne domos, iamiam exorabile retro<br>
carmen agens; neque enim ante leves niger avehit umbras<br>
portitor et cunctae primis stant faucibus Orci.<br>
illum ubi terrifici superesse in tempore sacri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">785</span><br>
 conspexit, statuit leto supremaque fatur<br>
ipse manu tangens damnati cornua tauri:<br>
'vos quibus imperium Iovis et non segne peractum<br>
lucis iter, mihi conciliis, mihi cognita bellis<br>
nomina magnorum fama sacrata nepotum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">790</span><br>
 tuque, excite parens umbris, ut nostra videres<br>
funera et oblitos superum paterere dolores,<br>
da placidae mihi sedis iter meque hostia vestris<br>
conciliet praemissa locis! tu, nuntia sontum<br>
virgo Iovi, terras oculis quae prospicis aequis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">795</span><br>
 ultricesque deae Fasque et grandaeva Furorum<br>
Poena parens, meritis regis succedite tectis<br>
et saevas inferte faces! sacer effera raptet<br>
corda pavor nec sola mei gravia adfore nati<br>
arma ratemque putet. classes et Pontica signa&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">800</span><br>
 atque indignatos temerato litore reges<br>
mente agitet semperque metu decurrat ad undas<br>
arma ciens: mors sera viam temptataque claudat<br>
effugia et nostras nequeat praecurrere diras,<br>
sed reduces iam iamque viros auroque coruscum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">805</span><br>
 cernat iter. stabo insultans et ovantia contra<br>
ora manusque feram. tum vobis siquod inausum<br>
arcanumque nefas et adhuc incognita leti<br>
sors superest, date fallaci pudibunda senectae<br>
exitia indecoresque obitus! non Marte nec armis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">810</span><br>
 aut nati precor ille mei dignatus ut umquam<br>
ense cadat; quae fida manus, quae cara suorum<br>
diripiat laceretque senem nec membra sepulchro<br>
contegat. haec noster de rege piacula sanguis<br>
sumat et heu cunctae quas misit in aequora gentes!'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">822</span><br>
adstitit et nigro fumantia pocula tabo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">815</span><br>
 contigit ipsa gravi Furiarum maxima dextra,<br>
illi avide exceptum pateris hausere cruorem. <br>
&nbsp;&nbsp;&nbsp;&nbsp;&nbsp;&nbsp;Fit fragor: inrumpunt sonitu, qui saeva ferebant<br>
imperia et strictos iussis regalibus enses.<br>
in media iam morte senes suffectaque leto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">820</span><br>
 lumina et undanti revomentes veste cruorem<br>
conspiciunt primoque rudem sub limine rerum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">823</span><br>
te, puer, et visa pallentem morte parentum<br>
diripiunt adduntque tuis. procul horruit Aeson<br>
excedens memoremque tulit sub nubibus umbram. <br>
&nbsp;&nbsp;&nbsp;&nbsp;&nbsp;&nbsp;Cardine sub nostro rebusque abscisa supernis<br>
Tartarei sedet aula patris. non illa ruenti<br>
accessura polo, victam si volvere molem<br>
ingenti placet ore Chaos, quod pondere fessam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">830</span><br>
 materiem lapsumque queat consumere mundum.<br>
hic geminae aeternum portae, quarum altera dura<br>
semper lege patens populos regesque receptat,<br>
ast aliam temptare nefas et tendere contra:<br>
rara et sponte patet, siquando pectore ductor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">835</span><br>
 vulnera nota gerens, galeis praefixa rotisque<br>
cui domus aut studium mortales pellere curas,<br>
culta fides, longe metus atque ignota cupido,<br>
seu venit in vittis castaque in veste sacerdos.<br>
quos omnes levibus plantis et lampada quassans&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">840</span><br>
 progenies Atlantis agit. lucet via late<br>
igne dei, donec silvas et amoena piorum<br>
deveniant camposque, ubi sol totumque per annum<br>
durat aprica dies thiasique chorique virorum<br>
carminaque et quorum populis iam nulla cupido.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">845</span><br>
 has pater in sedes aeternaque moenia natum<br>
inducitque nurum. tum porta quanta sinistra<br>
poena docet maneat Pelian, quot limine monstra.<br>
mirantur tantos strepitus turbamque ruentem<br>
et loca et infernos almae virtutis honores.
</p>
<p class=border></P>
<p>
<table border=0 cellspacing=15 cellpadding=0 align=Center>
<tr>
	<td><a href="valeriusflaccus.html">Valerius Flaccus</A>
	<td><a href="index.html">The Latin Library</A>
	<td><a href="classics.html">The Classics Page</A>
</TABLE>
</P>
</BODY>
</HTML>