<html>
	<head>
		<title>
			P. VERGILI MARONIS AENEIDOS LIBER PRIMVS
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>P. VERGILI MARONIS AENEIDOS LIBER DVODECIMVS

</p>

<p class=border></P>

<p>
Turnus ut infractos aduerso Marte Latinos<br>
defecisse uidet, sua nunc promissa reposci,<br>
se signari oculis, ultro implacabilis ardet<br>
attollitque animos. Poenorum qualis in aruis<br>
saucius ille graui uenantum uulnere pectus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
tum demum mouet arma leo, gaudetque comantis<br>
excutiens ceruice toros fixumque latronis<br>
impauidus frangit telum et fremit ore cruento:<br>
haud secus accenso gliscit uiolentia Turno.<br>
tum sic adfatur regem atque ita turbidus infit:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
'nulla mora in Turno; nihil est quod dicta retractent<br>
ignaui Aeneadae, nec quae pepigere recusent:<br>
congredior. fer sacra, pater, et concipe foedus.<br>
aut hac Dardanium dextra sub Tartara mittam<br>
desertorem Asiae (sedeant spectentque Latini),&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
et solus ferro crimen commune refellam,<br>
aut habeat uictos, cedat Lauinia coniunx.'
</p>

<p>
Olli sedato respondit corde Latinus:<br>
'o praestans animi iuuenis, quantum ipse feroci<br>
uirtute exsuperas, tanto me impensius aequum est&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
consulere atque omnis metuentem expendere casus.<br>
sunt tibi regna patris Dauni, sunt oppida capta<br>
multa manu, nec non aurumque animusque Latino est;<br>
sunt aliae innuptae Latio et Laurentibus aruis<br>
nec genus indecores. sine me haec haud mollia fatu &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>
sublatis aperire dolis, simul hoc animo hauri:<br>
me natam nulli ueterum sociare procorum<br>
fas erat, idque omnes diuique hominesque canebant.<br>
uictus amore tui, cognato sanguine uictus<br>
coniugis et maestae lacrimis, uincla omnia rupi;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br>
promissam eripui genero, arma impia sumpsi.<br>
ex illo qui me casus, quae, Turne, sequantur<br>
bella, uides, quantos primus patiare labores.<br>
bis magna uicti pugna uix urbe tuemur<br>
spes Italas; recalent nostro Thybrina fluenta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br>
sanguine adhuc campique ingentes ossibus albent.<br>
quo referor totiens? quae mentem insania mutat?<br>
si Turno exstincto socios sum ascire paratus,<br>
cur non incolumi potius certamina tollo?<br>
quid consanguinei Rutuli, quid cetera dicet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br>
Italia, ad mortem si te (fors dicta refutet!)<br>
prodiderim, natam et conubia nostra petentem?<br>
respice res bello uarias, miserere parentis<br>
longaeui, quem nunc maestum patria Ardea longe<br>
diuidit.' haudquaquam dictis uiolentia Turni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br>
flectitur; exsuperat magis aegrescitque medendo.<br>
ut primum fari potuit, sic institit ore:<br>
'quam pro me curam geris, hanc precor, optime, pro me<br>
deponas letumque sinas pro laude pacisci.<br>
et nos tela, pater, ferrumque haud debile dextra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br>
spargimus, et nostro sequitur de uulnere sanguis.<br>
longe illi dea mater erit, quae nube fugacem<br>
feminea tegat et uanis sese occulat umbris.'
</p>

<p>
At regina noua pugnae conterrita sorte<br>
flebat et ardentem generum moritura tenebat:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><br>
'Turne, per has ego te lacrimas, per si quis Amatae<br>
tangit honos animum: spes tu nunc una, senectae<br>
tu requies miserae, decus imperiumque Latini<br>
te penes, in te omnis domus inclinata recumbit.<br>
unum oro: desiste manum committere Teucris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br>
qui te cumque manent isto certamine casus<br>
et me, Turne, manent; simul haec inuisa relinquam<br>
lumina nec generum Aenean captiua uidebo.'<br>
accepit uocem lacrimis Lauinia matris<br>
flagrantis perfusa genas, cui plurimus ignem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><br>
subiecit rubor et calefacta per ora cucurrit.<br>
Indum sanguineo ueluti uiolauerit ostro<br>
si quis ebur, aut mixta rubent ubi lilia multa<br>
alba rosa, talis uirgo dabat ore colores.<br>
illum turbat amor figitque in uirgine uultus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</span><br>
ardet in arma magis paucisque adfatur Amatam:<br>
'ne, quaeso, ne me lacrimis neue omine tanto<br>
prosequere in duri certamina Martis euntem,<br>
o mater; neque enim Turno mora libera mortis.<br>
nuntius haec, Idmon, Phrygio mea dicta tyranno&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</span><br>
haud placitura refer. cum primum crastina caelo<br>
puniceis inuecta rotis Aurora rubebit,<br>
non Teucros agat in Rutulos, Teucrum arma quiescant<br>
et Rutuli; nostro dirimamus sanguine bellum,<br>
illo quaeratur coniunx Lauinia campo.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span>
</p>

<p>
Haec ubi dicta dedit rapidusque in tecta recessit,<br>
poscit equos gaudetque tuens ante ora frementis,<br>
Pilumno quos ipsa decus dedit Orithyia,<br>
qui candore niues anteirent, cursibus auras.<br>
circumstant properi aurigae manibusque lacessunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span><br>
pectora plausa cauis et colla comantia pectunt.<br>
ipse dehinc auro squalentem alboque orichalco<br>
circumdat loricam umeris, simul aptat habendo<br>
ensemque clipeumque et rubrae cornua cristae,<br>
ensem quem Dauno ignipotens deus ipse parenti &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><br>
fecerat et Stygia candentem tinxerat unda.<br>
exim quae mediis ingenti adnixa columnae<br>
aedibus astabat, ualidam ui corripit hastam,<br>
Actoris Aurunci spolium, quassatque trementem<br>
uociferans: 'nunc, o numquam frustrata uocatus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><br>
hasta meos, nunc tempus adest: te maximus Actor,<br>
te Turni nunc dextra gerit; da sternere corpus<br>
loricamque manu ualida lacerare reuulsam<br>
semiuiri Phrygis et foedare in puluere crinis<br>
uibratos calido ferro murraque madentis.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">100</span><br>
his agitur furiis, totoque ardentis ab ore<br>
scintillae absistunt, oculis micat acribus ignis,<br>
mugitus ueluti cum prima in proelia taurus<br>
terrificos ciet aut irasci in cornua temptat<br>
arboris obnixus trunco, uentosque lacessit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">105</span><br>
ictibus aut sparsa ad pugnam proludit harena.
</p>

<p>
Nec minus interea maternis saeuus in armis<br>
Aeneas acuit Martem et se suscitat ira,<br>
oblato gaudens componi foedere bellum.<br>
tum socios maestique metum solatur Iuli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">110</span><br>
fata docens, regique iubet responsa Latino<br>
certa referre uiros et pacis dicere leges.
</p>

<p>
Postera uix summos spargebat lumine montis<br>
orta dies, cum primum alto se gurgite tollunt<br>
Solis equi lucemque elatis naribus efflant:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">115</span><br>
campum ad certamen magnae sub moenibus urbis<br>
dimensi Rutulique uiri Teucrique parabant<br>
in medioque focos et dis communibus aras<br>
gramineas. alii fontemque ignemque ferebant<br>
uelati limo et uerbena tempora uincti. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">120</span><br>
procedit legio Ausonidum, pilataque plenis<br>
agmina se fundunt portis. hinc Troius omnis<br>
Tyrrhenusque ruit uariis exercitus armis,<br>
haud secus instructi ferro quam si aspera Martis<br>
pugna uocet. nec non mediis in milibus ipsi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">125</span><br>
ductores auro uolitant ostroque superbi,<br>
et genus Assaraci Mnestheus et fortis Asilas<br>
et Messapus equum domitor, Neptunia proles;<br>
utque dato signo spatia in sua quisque recessit,<br>
defigunt tellure hastas et scuta reclinant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">130</span><br>
tum studio effusae matres et uulgus inermum<br>
inualidique senes turris ac tecta domorum<br>
obsedere, alii portis sublimibus astant.
</p>

<p>
At Iuno ex summo (qui nunc Albanus habetur;<br>
tum neque nomen erat neque honos aut gloria monti)&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">135</span><br>
prospiciens tumulo campum aspectabat et ambas<br>
Laurentum Troumque acies urbemque Latini.<br>
extemplo Turni sic est adfata sororem<br>
diua deam, stagnis quae fluminibusque sonoris<br>
praesidet (hunc illi rex aetheris altus honorem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">140</span><br>
Iuppiter erepta pro uirginitate sacrauit):<br>
'nympha, decus fluuiorum, animo gratissima nostro,<br>
scis ut te cunctis unam, quaecumque Latinae<br>
magnanimi Iouis ingratum ascendere cubile,<br>
praetulerim caelique libens in parte locarim:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">145</span><br>
disce tuum, ne me incuses, Iuturna, dolorem.<br>
qua uisa est Fortuna pati Parcaeque sinebant<br>
cedere res Latio, Turnum et tua moenia texi;<br>
nunc iuuenem imparibus uideo concurrere fatis,<br>
Parcarumque dies et uis inimica propinquat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">150</span><br>
non pugnam aspicere hanc oculis, non foedera possum.<br>
tu pro germano si quid praesentius audes,<br>
perge; decet. forsan miseros meliora sequentur.'<br>
uix ea, cum lacrimas oculis Iuturna profundit<br>
terque quaterque manu pectus percussit honestum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">155</span><br>
'non lacrimis hoc tempus' ait Saturnia Iuno:<br>
'accelera et fratrem, si quis modus, eripe morti;<br>
aut tu bella cie conceptumque excute foedus.<br>
auctor ego audendi.' sic exhortata reliquit<br>
incertam et tristi turbatam uulnere mentis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">160</span>
</p>

<p>
Interea reges ingenti mole Latinus<br>
quadriiugo uehitur curru (cui tempora circum<br>
aurati bis sex radii fulgentia cingunt,<br>
Solis aui specimen), bigis it Turnus in albis,<br>
bina manu lato crispans hastilia ferro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">165</span><br>
hinc pater Aeneas, Romanae stirpis origo,<br>
sidereo flagrans clipeo et caelestibus armis<br>
et iuxta Ascanius, magnae spes altera Romae,<br>
procedunt castris, puraque in ueste sacerdos<br>
saetigeri fetum suis intonsamque bidentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">170</span><br>
attulit admouitque pecus flagrantibus aris.<br>
illi ad surgentem conuersi lumina solem<br>
dant fruges manibus salsas et tempora ferro<br>
summa notant pecudum, paterisque altaria libant.
</p>

<p>
Tum pius Aeneas stricto sic ense precatur:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">175</span><br>
'esto nunc Sol testis et haec mihi terra uocanti,<br>
quam propter tantos potui perferre labores,<br>
et pater omnipotens et tu Saturnia coniunx<br>
(iam melior, iam, diua, precor), tuque inclute Mauors,<br>
cuncta tuo qui bella, pater, sub numine torques;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">180</span><br>
fontisque fluuiosque uoco, quaeque aetheris alti<br>
religio et quae caeruleo sunt numina ponto:<br>
cesserit Ausonio si fors uictoria Turno,<br>
conuenit Euandri uictos discedere ad urbem,<br>
cedet Iulus agris, nec post arma ulla rebelles&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">185</span><br>
Aeneadae referent ferroue haec regna lacessent.<br>
sin nostrum adnuerit nobis uictoria Martem<br>
(ut potius reor et potius di numine firment),<br>
non ego nec Teucris Italos parere iubebo<br>
nec mihi regna peto: paribus se legibus ambae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">190</span><br>
inuictae gentes aeterna in foedera mittant.<br>
sacra deosque dabo; socer arma Latinus habeto,<br>
imperium sollemne socer; mihi moenia Teucri<br>
constituent urbique dabit Lauinia nomen.'
</p>

<p>
Sic prior Aeneas, sequitur sic deinde Latinus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">195</span><br>
suspiciens caelum, tenditque ad sidera dextram:<br>
'haec eadem, Aenea, terram, mare, sidera, iuro<br>
Latonaeque genus duplex Ianumque bifrontem,<br>
uimque deum infernam et duri sacraria Ditis;<br>
audiat haec genitor qui foedera fulmine sancit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">200</span><br>
tango aras, medios ignis et numina testor:<br>
nulla dies pacem hanc Italis nec foedera rumpet,<br>
quo res cumque cadent; nec me uis ulla uolentem<br>
auertet, non, si tellurem effundat in undas<br>
diluuio miscens caelumque in Tartara soluat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">205</span><br>
ut sceptrum hoc' (dextra sceptrum nam forte gerebat)<br>
'numquam fronde leui fundet uirgulta nec umbras,<br>
cum semel in siluis imo de stirpe recisum<br>
matre caret posuitque comas et bracchia ferro,<br>
olim arbos, nunc artificis manus aere decoro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">210</span><br>
inclusit patribusque dedit gestare Latinis.'<br>
talibus inter se firmabant foedera dictis<br>
conspectu in medio procerum. tum rite sacratas<br>
in flammam iugulant pecudes et uiscera uiuis<br>
eripiunt, cumulantque oneratis lancibus aras. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">215</span>
</p>

<p>
At uero Rutulis impar ea pugna uideri<br>
iamdudum et uario misceri pectora motu,<br>
tum magis ut propius cernunt non uiribus aequos.<br>
adiuuat incessu tacito progressus et aram<br>
suppliciter uenerans demisso lumine Turnus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">220</span><br>
pubentesque genae et iuuenali in corpore pallor.<br>
quem simul ac Iuturna soror crebrescere uidit<br>
sermonem et uulgi uariare labantia corda,<br>
in medias acies formam adsimulata Camerti,<br>
cui genus a proauis ingens clarumque paternae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">225</span><br>
nomen erat uirtutis, et ipse acerrimus armis,<br>
in medias dat sese acies haud nescia rerum<br>
rumoresque serit uarios ac talia fatur:<br>
'non pudet, o Rutuli, pro cunctis talibus unam<br>
obiectare animam? numerone an uiribus aequi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">230</span><br>
non sumus? en, omnes et Troes et Arcades hi sunt,<br>
fatalisque manus, infensa Etruria Turno:<br>
uix hostem, alterni si congrediamur, habemus.<br>
ille quidem ad superos, quorum se deuouet aris,<br>
succedet fama uiuusque per ora feretur;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">235</span><br>
nos patria amissa dominis parere superbis<br>
cogemur, qui nunc lenti consedimus aruis.'
</p>

<p>
Talibus incensa est iuuenum sententia dictis<br>
iam magis atque magis, serpitque per agmina murmur:<br>
ipsi Laurentes mutati ipsique Latini.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">240</span><br>
qui sibi iam requiem pugnae rebusque salutem<br>
sperabant, nunc arma uolunt foedusque precantur<br>
infectum et Turni sortem miserantur iniquam.<br>
his aliud maius Iuturna adiungit et alto<br>
dat signum caelo, quo non praesentius ullum &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">245</span><br>
turbauit mentes Italas monstroque fefellit.<br>
namque uolans rubra fuluus Iouis ales in aethra<br>
litoreas agitabat auis turbamque sonantem<br>
agminis aligeri, subito cum lapsus ad undas<br>
cycnum excellentem pedibus rapit improbus uncis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">250</span><br>
arrexere animos Itali, cunctaeque uolucres<br>
conuertunt clamore fugam (mirabile uisu),<br>
aetheraque obscurant pennis hostemque per auras<br>
facta nube premunt, donec ui uictus et ipso<br>
pondere defecit praedamque ex unguibus ales&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">255</span><br>
proiecit fluuio, penitusque in nubila fugit.
</p>

<p>
Tum uero augurium Rutuli clamore salutant<br>
expediuntque manus, primusque Tolumnius augur<br>
'hoc erat, hoc uotis' inquit 'quod saepe petiui.<br>
accipio agnoscoque deos; me, me duce ferrum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">260</span><br>
corripite, o miseri, quos improbus aduena bello<br>
territat inualidas ut auis, et litora uestra<br>
ui populat. petet ille fugam penitusque profundo<br>
uela dabit. uos unanimi densete cateruas<br>
et regem uobis pugna defendite raptum.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">265</span><br>
dixit, et aduersos telum contorsit in hostis<br>
procurrens; sonitum dat stridula cornus et auras<br>
certa secat. simul hoc, simul ingens clamor et omnes<br>
turbati cunei calefactaque corda tumultu.<br>
hasta uolans, ut forte nouem pulcherrima fratrum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">270</span><br>
corpora constiterant contra, quos fida crearat<br>
una tot Arcadio coniunx Tyrrhena Gylippo,<br>
horum unum ad medium, teritur qua sutilis aluo<br>
balteus et laterum iuncturas fibula mordet,<br>
egregium forma iuuenem et fulgentibus armis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">275</span><br>
transadigit costas fuluaque effundit harena.<br>
at fratres, animosa phalanx accensaque luctu,<br>
pars gladios stringunt manibus, pars missile ferrum<br>
corripiunt caecique ruunt. quos agmina contra<br>
procurrunt Laurentum, hinc densi rursus inundant&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">280</span><br>
Troes Agyllinique et pictis Arcades armis:<br>
sic omnis amor unus habet decernere ferro.<br>
diripuere aras, it toto turbida caelo<br>
tempestas telorum ac ferreus ingruit imber,<br>
craterasque focosque ferunt. fugit ipse Latinus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">285</span><br>
pulsatos referens infecto foedere diuos.<br>
infrenant alii currus aut corpora saltu<br>
subiciunt in equos et strictis ensibus adsunt.<br>
Messapus regem regisque insigne gerentem<br>
Tyrrhenum Aulesten, auidus confundere foedus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">290</span><br>
aduerso proterret equo; ruit ille recedens<br>
et miser oppositis a tergo inuoluitur aris<br>
in caput inque umeros. at feruidus aduolat hasta<br>
Messapus teloque orantem multa trabali<br>
desuper altus equo grauiter ferit atque ita fatur:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">295</span><br>
'hoc habet, haec melior magnis data uictima diuis.'<br>
concurrunt Itali spoliantque calentia membra.<br>
obuius ambustum torrem Corynaeus ab ara<br>
corripit et uenienti Ebyso plagamque ferenti<br>
occupat os flammis: olli ingens barba reluxit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">300</span><br>
nidoremque ambusta dedit. super ipse secutus<br>
caesariem laeua turbati corripit hostis<br>
impressoque genu nitens terrae applicat ipsum;<br>
sic rigido latus ense ferit. Podalirius Alsum<br>
pastorem primaque acie per tela ruentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">305</span><br>
ense sequens nudo superimminet; ille securi<br>
aduersi frontem mediam mentumque reducta<br>
dissicit et sparso late rigat arma cruore.<br>
olli dura quies oculos et ferreus urget<br>
somnus, in aeternam conduntur lumina noctem. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">310</span>
</p>

<p>
At pius Aeneas dextram tendebat inermem<br>
nudato capite atque suos clamore uocabat:<br>
'quo ruitis? quaeue ista repens discordia surgit?<br>
o cohibete iras! ictum iam foedus et omnes<br>
compositae leges. mihi ius concurrere soli;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">315</span><br>
me sinite atque auferte metus. ego foedera faxo<br>
firma manu; Turnum debent haec iam mihi sacra.'<br>
has inter uoces, media inter talia uerba<br>
ecce uiro stridens alis adlapsa sagitta est,<br>
incertum qua pulsa manu, quo turbine adacta,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">320</span><br>
quis tantam Rutulis laudem, casusne deusne,<br>
attulerit; pressa est insignis gloria facti,<br>
nec sese Aeneae iactauit uulnere quisquam.<br>
Turnus ut Aenean cedentem ex agmine uidit<br>
turbatosque duces, subita spe feruidus ardet;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">325</span><br>
poscit equos atque arma simul, saltuque superbus<br>
emicat in currum et manibus molitur habenas.<br>
multa uirum uolitans dat fortia corpora leto.<br>
seminecis uoluit multos: aut agmina curru<br>
proterit aut raptas fugientibus ingerit hastas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">330</span><br>
qualis apud gelidi cum flumina concitus Hebri<br>
sanguineus Mauors clipeo increpat atque furentis<br>
bella mouens immittit equos, illi aequore aperto<br>
ante Notos Zephyrumque uolant, gemit ultima pulsu<br>
Thraca pedum circumque atrae Formidinis ora&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">335</span><br>
Iraeque Insidiaeque, dei comitatus, aguntur:<br>
talis equos alacer media inter proelia Turnus<br>
fumantis sudore quatit, miserabile caesis<br>
hostibus insultans; spargit rapida ungula rores<br>
sanguineos mixtaque cruor calcatur harena.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">340</span><br>
iamque neci Sthenelumque dedit Thamyrumque Pholumque,<br>
hunc congressus et hunc, illum eminus; eminus ambo<br>
Imbrasidas, Glaucum atque Laden, quos Imbrasus ipse<br>
nutrierat Lycia paribusque ornauerat armis<br>
uel conferre manum uel equo praeuertere uentos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">345</span>
</p>

<p>
Parte alia media Eumedes in proelia fertur,<br>
antiqui proles bello praeclara Dolonis,<br>
nomine auum referens, animo manibusque parentem,<br>
qui quondam, castra ut Danaum speculator adiret,<br>
ausus Pelidae pretium sibi poscere currus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">350</span><br>
illum Tydides alio pro talibus ausis<br>
adfecit pretio nec equis aspirat Achilli.<br>
hunc procul ut campo Turnus prospexit aperto,<br>
ante leui iaculo longum per inane secutus<br>
sistit equos biiugis et curru desilit atque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">355</span><br>
semianimi lapsoque superuenit, et pede collo<br>
impresso dextrae mucronem extorquet et alto<br>
fulgentem tingit iugulo atque haec insuper addit:<br>
'en agros et, quam bello, Troiane, petisti,<br>
Hesperiam metire iacens: haec praemia, qui me&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">360</span><br>
ferro ausi temptare, ferunt, sic moenia condunt.'<br>
huic comitem Asbyten coniecta cuspide mittit<br>
Chloreaque Sybarimque Daretaque Thersilochumque<br>
et sternacis equi lapsum ceruice Thymoeten.<br>
ac uelut Edoni Boreae cum spiritus alto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">365</span><br>
insonat Aegaeo sequiturque ad litora fluctus,<br>
qua uenti incubuere, fugam dant nubila caelo:<br>
sic Turno, quacumque uiam secat, agmina cedunt<br>
conuersaeque ruunt acies; fert impetus ipsum<br>
et cristam aduerso curru quatit aura uolantem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">370</span><br>
non tulit instantem Phegeus animisque frementem<br>
obiecit sese ad currum et spumantia frenis<br>
ora citatorum dextra detorsit equorum.<br>
dum trahitur pendetque iugis, hunc lata retectum<br>
lancea consequitur rumpitque infixa bilicem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">375</span><br>
loricam et summum degustat uulnere corpus.<br>
ille tamen clipeo obiecto conuersus in hostem<br>
ibat et auxilium ducto mucrone petebat,<br>
cum rota praecipitem et procursu concitus axis<br>
impulit effunditque solo, Turnusque secutus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">380</span><br>
imam inter galeam summi thoracis et oras<br>
abstulit ense caput truncumque reliquit harenae.
</p>

<p>
Atque ea dum campis uictor dat funera Turnus,<br>
interea Aenean Mnestheus et fidus Achates<br>
Ascaniusque comes castris statuere cruentum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">385</span><br>
alternos longa nitentem cuspide gressus.<br>
saeuit et infracta luctatur harundine telum<br>
eripere auxilioque uiam, quae proxima, poscit:<br>
ense secent lato uulnus telique latebram<br>
rescindant penitus, seseque in bella remittant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">390</span><br>
iamque aderat Phoebo ante alios dilectus Iapyx<br>
Iasides, acri quondam cui captus amore<br>
ipse suas artis, sua munera, laetus Apollo<br>
augurium citharamque dabat celerisque sagittas.<br>
ille, ut depositi proferret fata parentis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">395</span><br>
scire potestates herbarum usumque medendi<br>
maluit et mutas agitare inglorius artis.<br>
stabat acerba fremens ingentem nixus in hastam<br>
Aeneas magno iuuenum et maerentis Iuli<br>
concursu, lacrimis immobilis. ille retorto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">400</span><br>
Paeonium in morem senior succinctus amictu<br>
multa manu medica Phoebique potentibus herbis<br>
nequiquam trepidat, nequiquam spicula dextra<br>
sollicitat prensatque tenaci forcipe ferrum.<br>
nulla uiam Fortuna regit, nihil auctor Apollo &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">405</span><br>
subuenit, et saeuus campis magis ac magis horror<br>
crebrescit propiusque malum est. iam puluere caelum<br>
stare uident: subeunt equites et spicula castris<br>
densa cadunt mediis. it tristis ad aethera clamor<br>
bellantum iuuenum et duro sub Marte cadentum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">410</span>
</p>

<p>
Hic Venus indigno nati concussa dolore<br>
dictamnum genetrix Cretaea carpit ab Ida,<br>
puberibus caulem foliis et flore comantem<br>
purpureo; non illa feris incognita capris<br>
gramina, cum tergo uolucres haesere sagittae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">415</span><br>
hoc Venus obscuro faciem circumdata nimbo<br>
detulit, hoc fusum labris splendentibus amnem<br>
inficit occulte medicans, spargitque salubris<br>
ambrosiae sucos et odoriferam panaceam.<br>
fouit ea uulnus lympha longaeuus Iapyx&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">420</span><br>
ignorans, subitoque omnis de corpore fugit<br>
quippe dolor, omnis stetit imo uulnere sanguis.<br>
iamque secuta manum nullo cogente sagitta<br>
excidit, atque nouae rediere in pristina uires.<br>
'arma citi properate uiro! quid statis?' Iapyx&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">425</span><br>
conclamat primusque animos accendit in hostem.<br>
'non haec humanis opibus, non arte magistra<br>
proueniunt, neque te, Aenea, mea dextera seruat:<br>
maior agit deus atque opera ad maiora remittit.'<br>
ille auidus pugnae suras incluserat auro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">430</span><br>
hinc atque hinc oditque moras hastamque coruscat.<br>
postquam habilis lateri clipeus loricaque tergo est,<br>
Ascanium fusis circum complectitur armis<br>
summaque per galeam delibans oscula fatur:<br>
'disce, puer, uirtutem ex me uerumque laborem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">435</span><br>
fortunam ex aliis. nunc te mea dextera bello<br>
defensum dabit et magna inter praemia ducet.<br>
tu facito, mox cum matura adoleuerit aetas,<br>
sis memor et te animo repetentem exempla tuorum<br>
et pater Aeneas et auunculus excitet Hector.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">440</span>
</p>

<p>
Haec ubi dicta dedit, portis sese extulit ingens<br>
telum immane manu quatiens; simul agmine denso<br>
Antheusque Mnestheusque ruunt, omnisque relictis<br>
turba fluit castris. tum caeco puluere campus<br>
miscetur pulsuque pedum tremit excita tellus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">445</span><br>
uidit ab aduerso uenientis aggere Turnus,<br>
uidere Ausonii, gelidusque per ima cucurrit<br>
ossa tremor; prima ante omnis Iuturna Latinos<br>
audiit agnouitque sonum et tremefacta refugit.<br>
ille uolat campoque atrum rapit agmen aperto.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">450</span><br>
qualis ubi ad terras abrupto sidere nimbus<br>
it mare per medium (miseris, heu, praescia longe<br>
horrescunt corda agricolis: dabit ille ruinas<br>
arboribus stragemque satis, ruet omnia late),<br>
ante uolant sonitumque ferunt ad litora uenti:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">455</span><br>
talis in aduersos ductor Rhoeteius hostis<br>
agmen agit, densi cuneis se quisque coactis<br>
adglomerant. ferit ense grauem Thymbraeus Osirim,<br>
Arcetium Mnestheus, Epulonem obtruncat Achates<br>
Vfentemque Gyas; cadit ipse Tolumnius augur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">460</span><br>
primus in aduersos telum qui torserat hostis.<br>
tollitur in caelum clamor, uersique uicissim<br>
puluerulenta fuga Rutuli dant terga per agros.<br>
ipse neque auersos dignatur sternere morti<br>
nec pede congressos aequo nec tela ferentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">465</span><br>
insequitur: solum densa in caligine Turnum<br>
uestigat lustrans, solum in certamina poscit.
</p>

<p>
Hoc concussa metu mentem Iuturna uirago<br>
aurigam Turni media inter lora Metiscum<br>
excutit et longe lapsum temone reliquit;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">470</span><br>
ipsa subit manibusque undantis flectit habenas<br>
cuncta gerens, uocemque et corpus et arma Metisci.<br>
nigra uelut magnas domini cum diuitis aedes<br>
peruolat et pennis alta atria lustrat hirundo<br>
pabula parua legens nidisque loquacibus escas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">475</span><br>
et nunc porticibus uacuis, nunc umida circum<br>
stagna sonat: similis medios Iuturna per hostis<br>
fertur equis rapidoque uolans obit omnia curru,<br>
iamque hic germanum iamque hic ostentat ouantem<br>
nec conferre manum patitur, uolat auia longe.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">480</span><br>
haud minus Aeneas tortos legit obuius orbis,<br>
uestigatque uirum et disiecta per agmina magna<br>
uoce uocat. quotiens oculos coniecit in hostem<br>
alipedumque fugam cursu temptauit equorum,<br>
auersos totiens currus Iuturna retorsit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">485</span><br>
heu, quid agat? uario nequiquam fluctuat aestu,<br>
diuersaeque uocant animum in contraria curae.<br>
huic Messapus, uti laeua duo forte gerebat<br>
lenta, leuis cursu, praefixa hastilia ferro,<br>
horum unum certo contorquens derigit ictu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">490</span><br>
substitit Aeneas et se collegit in arma<br>
poplite subsidens; apicem tamen incita summum<br>
hasta tulit summasque excussit uertice cristas.<br>
tum uero adsurgunt irae, insidiisque subactus,<br>
diuersos ubi sensit equos currumque referri,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">495</span><br>
multa Iouem et laesi testatus foederis aras<br>
iam tandem inuadit medios et Marte secundo<br>
terribilis saeuam nullo discrimine caedem<br>
suscitat, irarumque omnis effundit habenas.
</p>

<p>
Quis mihi nunc tot acerba deus, quis carmine caedes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">500</span><br>
diuersas obitumque ducum, quos aequore toto<br>
inque uicem nunc Turnus agit, nunc Troius heros,<br>
expediat? tanton placuit concurrere motu,<br>
Iuppiter, aeterna gentis in pace futuras?<br>
Aeneas Rutulum Sucronem (ea prima ruentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">505</span><br>
pugna loco statuit Teucros) haud multa morantem<br>
excipit in latus et, qua fata celerrima, crudum<br>
transadigit costas et cratis pectoris ensem.<br>
Turnus equo deiectum Amycum fratremque Dioren,<br>
congressus pedes, hunc uenientem cuspide longa,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">510</span><br>
hunc mucrone ferit, curruque abscisa duorum<br>
suspendit capita et rorantia sanguine portat.<br>
ille Talon Tanaimque neci fortemque Cethegum,<br>
tris uno congressu, et maestum mittit Oniten,<br>
nomen Echionium matrisque genus Peridiae;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">515</span><br>
hic fratres Lycia missos et Apollinis agris<br>
et iuuenem exosum nequiquam bella Menoeten,<br>
Arcada, piscosae cui circum flumina Lernae<br>
ars fuerat pauperque domus nec nota potentum<br>
munera, conductaque pater tellure serebat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">520</span><br>
ac uelut immissi diuersis partibus ignes<br>
arentem in siluam et uirgulta sonantia lauro,<br>
aut ubi decursu rapido de montibus altis<br>
dant sonitum spumosi amnes et in aequora currunt<br>
quisque suum populatus iter: non segnius ambo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">525</span><br>
Aeneas Turnusque ruunt per proelia; nunc, nunc<br>
fluctuat ira intus, rumpuntur nescia uinci<br>
pectora, nunc totis in uulnera uiribus itur.
</p>

<p>
Murranum hic, atauos et auorum antiqua sonantem<br>
nomina per regesque actum genus omne Latinos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">530</span><br>
praecipitem scopulo atque ingentis turbine saxi<br>
excutit effunditque solo; hunc lora et iuga subter<br>
prouoluere rotae, crebro super ungula pulsu<br>
incita nec domini memorum proculcat equorum.<br>
ille ruenti Hyllo animisque immane frementi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">535</span><br>
occurrit telumque aurata ad tempora torquet:<br>
olli per galeam fixo stetit hasta cerebro.<br>
dextera nec tua te, Graium fortissime Cretheu,<br>
eripuit Turno, nec di texere Cupencum<br>
Aenea ueniente sui: dedit obuia ferro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">540</span><br>
pectora, nec misero clipei mora profuit aerei.<br>
te quoque Laurentes uiderunt, Aeole, campi<br>
oppetere et late terram consternere tergo.<br>
occidis, Argiuae quem non potuere phalanges<br>
sternere nec Priami regnorum euersor Achilles;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">545</span><br>
hic tibi mortis erant metae, domus alta sub Ida,<br>
Lyrnesi domus alta, solo Laurente sepulcrum.<br>
totae adeo conuersae acies omnesque Latini,<br>
omnes Dardanidae, Mnestheus acerque Serestus<br>
et Messapus equum domitor et fortis Asilas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">550</span><br>
Tuscorumque phalanx Euandrique Arcades alae,<br>
pro se quisque uiri summa nituntur opum ui;<br>
nec mora nec requies, uasto certamine tendunt.
</p>

<p>
Hic mentem Aeneae genetrix pulcherrima misit<br>
iret ut ad muros urbique aduerteret agmen&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">555</span><br>
ocius et subita turbaret clade Latinos.<br>
ille ut uestigans diuersa per agmina Turnum<br>
huc atque huc acies circumtulit, aspicit urbem<br>
immunem tanti belli atque impune quietam.<br>
continuo pugnae accendit maioris imago:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">560</span><br>
Mnesthea Sergestumque uocat fortemque Serestum<br>
ductores, tumulumque capit quo cetera Teucrum<br>
concurrit legio, nec scuta aut spicula densi<br>
deponunt. celso medius stans aggere fatur:<br>
'ne qua meis esto dictis mora, Iuppiter hac stat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">565</span><br>
neu quis ob inceptum subitum mihi segnior ito.<br>
urbem hodie, causam belli, regna ipsa Latini,<br>
ni frenum accipere et uicti parere fatentur,<br>
eruam et aequa solo fumantia culmina ponam.<br>
scilicet exspectem libeat dum proelia Turno&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">570</span><br>
nostra pati rursusque uelit concurrere uictus?<br>
hoc caput, o ciues, haec belli summa nefandi.<br>
ferte faces propere foedusque reposcite flammis.'<br>
dixerat, atque animis pariter certantibus omnes<br>
dant cuneum densaque ad muros mole feruntur;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">575</span><br>
scalae improuiso subitusque apparuit ignis.<br>
discurrunt alii ad portas primosque trucidant,<br>
ferrum alii torquent et obumbrant aethera telis.<br>
ipse inter primos dextram sub moenia tendit<br>
Aeneas, magnaque incusat uoce Latinum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">580</span><br>
testaturque deos iterum se ad proelia cogi,<br>
bis iam Italos hostis, haec altera foedera rumpi.<br>
exoritur trepidos inter discordia ciuis:<br>
urbem alii reserare iubent et pandere portas<br>
Dardanidis ipsumque trahunt in moenia regem;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">585</span><br>
arma ferunt alii et pergunt defendere muros,<br>
inclusas ut cum latebroso in pumice pastor<br>
uestigauit apes fumoque impleuit amaro;<br>
illae intus trepidae rerum per cerea castra<br>
discurrunt magnisque acuunt stridoribus iras;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">590</span><br>
uoluitur ater odor tectis, tum murmure caeco<br>
intus saxa sonant, uacuas it fumus ad auras.
</p>

<p>
Accidit haec fessis etiam fortuna Latinis,<br>
quae totam luctu concussit funditus urbem.<br>
regina ut tectis uenientem prospicit hostem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">595</span><br>
incessi muros, ignis ad tecta uolare,<br>
nusquam acies contra Rutulas, nulla agmina Turni,<br>
infelix pugnae iuuenem in certamine credit<br>
exstinctum et subito mentem turbata dolore<br>
se causam clamat crimenque caputque malorum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">600</span><br>
multaque per maestum demens effata furorem<br>
purpureos moritura manu discindit amictus<br>
et nodum informis leti trabe nectit ab alta.<br>
quam cladem miserae postquam accepere Latinae,<br>
filia prima manu flauos Lauinia crinis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">605</span><br>
et roseas laniata genas, tum cetera circum<br>
turba furit, resonant late plangoribus aedes.<br>
hinc totam infelix uulgatur fama per urbem:<br>
demittunt mentes, it scissa ueste Latinus<br>
coniugis attonitus fatis urbisque ruina,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">610</span><br>
canitiem immundo perfusam puluere turpans.
</p>

<p>
Interea extremo bellator in aequore Turnus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">614</span><br>
palantis sequitur paucos iam segnior atque<br>
iam minus atque minus successu laetus equorum.<br>
attulit hunc illi caecis terroribus aura<br>
commixtum clamorem, arrectasque impulit auris<br>
confusae sonus urbis et inlaetabile murmur.<br>
'ei mihi! quid tanto turbantur moenia luctu?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">620</span><br>
quisue ruit tantus diuersa clamor ab urbe?'<br>
sic ait, adductisque amens subsistit habenis.<br>
atque huic, in faciem soror ut conuersa Metisci<br>
aurigae currumque et equos et lora regebat,<br>
talibus occurrit dictis: 'hac, Turne, sequamur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">625</span><br>
Troiugenas, qua prima uiam uictoria pandit;<br>
sunt alii qui tecta manu defendere possint.<br>
ingruit Aeneas Italis et proelia miscet,<br>
et nos saeua manu mittamus funera Teucris.<br>
nec numero inferior pugnae neque honore recedes.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">630</span><br>
Turnus ad haec:<br>
'o soror, et dudum agnoui, cum prima per artem<br>
foedera turbasti teque haec in bella dedisti,<br>
et nunc nequiquam fallis dea. sed quis Olympo<br>
demissam tantos uoluit te ferre labores?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">635</span><br>
an fratris miseri letum ut crudele uideres?<br>
nam quid ago? aut quae iam spondet Fortuna salutem?<br>
uidi oculos ante ipse meos me uoce uocantem<br>
Murranum, quo non superat mihi carior alter,<br>
oppetere ingentem atque ingenti uulnere uictum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">640</span><br>
occidit infelix ne nostrum dedecus Vfens<br>
aspiceret; Teucri potiuntur corpore et armis.<br>
exscindine domos (id rebus defuit unum)<br>
perpetiar, dextra nec Drancis dicta refellam?<br>
terga dabo et Turnum fugientem haec terra uidebit?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">645</span><br>
usque adeone mori miserum est? uos o mihi, Manes,<br>
este boni, quoniam superis auersa uoluntas.<br>
sancta ad uos anima atque istius inscia culpae<br>
descendam magnorum haud umquam indignus auorum.'
</p>

<p>
Vix ea fatus erat: medios uolat ecce per hostis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">650</span><br>
uectus equo spumante Saces, aduersa sagitta<br>
saucius ora, ruitque implorans nomine Turnum:<br>
'Turne, in te suprema salus, miserere tuorum.<br>
fulminat Aeneas armis summasque minatur<br>
deiecturum arces Italum excidioque daturum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">655</span><br>
iamque faces ad tecta uolant. in te ora Latini,<br>
in te oculos referunt; mussat rex ipse Latinus<br>
quos generos uocet aut quae sese ad foedera flectat.<br>
praeterea regina, tui fidissima, dextra<br>
occidit ipsa sua lucemque exterrita fugit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">660</span><br>
soli pro portis Messapus et acer Atinas<br>
sustentant acies. circum hos utrimque phalanges<br>
stant densae strictisque seges mucronibus horret<br>
ferrea; tu currum deserto in gramine uersas.'<br>
obstipuit uaria confusus imagine rerum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">665</span><br>
Turnus et obtutu tacito stetit; aestuat ingens<br>
uno in corde pudor mixtoque insania luctu<br>
et furiis agitatus amor et conscia uirtus.<br>
ut primum discussae umbrae et lux reddita menti,<br>
ardentis oculorum orbis ad moenia torsit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">670</span><br>
turbidus eque rotis magnam respexit ad urbem.
</p>

<p>
Ecce autem flammis inter tabulata uolutus<br>
ad caelum undabat uertex turrimque tenebat,<br>
turrim compactis trabibus quam eduxerat ipse<br>
subdideratque rotas pontisque instrauerat altos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">675</span><br>
'iam iam fata, soror, superant, absiste morari;<br>
quo deus et quo dura uocat Fortuna sequamur.<br>
stat conferre manum Aeneae, stat, quidquid acerbi est,<br>
morte pati, neque me indecorem, germana, uidebis<br>
amplius. hunc, oro, sine me furere ante furorem.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">680</span><br>
dixit, et e curru saltum dedit ocius aruis<br>
perque hostis, per tela ruit maestamque sororem<br>
deserit ac rapido cursu media agmina rumpit.<br>
ac ueluti montis saxum de uertice praeceps<br>
cum ruit auulsum uento, seu turbidus imber&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">685</span><br>
proluit aut annis soluit sublapsa uetustas;<br>
fertur in abruptum magno mons improbus actu<br>
exsultatque solo, siluas armenta uirosque<br>
inuoluens secum: disiecta per agmina Turnus<br>
sic urbis ruit ad muros, ubi plurima fuso&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">690</span><br>
sanguine terra madet striduntque hastilibus aurae,<br>
significatque manu et magno simul incipit ore:<br>
'parcite iam, Rutuli, et uos tela inhibete, Latini.<br>
quaecumque est fortuna, mea est; me uerius unum<br>
pro uobis foedus luere et decernere ferro.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">695</span><br>
discessere omnes medii spatiumque dedere.
</p>

<p>
At pater Aeneas audito nomine Turni<br>
deserit et muros et summas deserit arces<br>
praecipitatque moras omnis, opera omnia rumpit<br>
laetitia exsultans horrendumque intonat armis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">700</span><br>
quantus Athos aut quantus Eryx aut ipse coruscis<br>
cum fremit ilicibus quantus gaudetque niuali<br>
uertice se attollens pater Appenninus ad auras.<br>
iam uero et Rutuli certatim et Troes et omnes<br>
conuertere oculos Itali, quique alta tenebant&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">705</span><br>
moenia quique imos pulsabant ariete muros,<br>
armaque deposuere umeris. stupet ipse Latinus<br>
ingentis, genitos diuersis partibus orbis,<br>
inter se coiisse uiros et cernere ferro.<br>
atque illi, ut uacuo patuerunt aequore campi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">710</span><br>
procursu rapido coniectis eminus hastis<br>
inuadunt Martem clipeis atque aere sonoro.<br>
dat gemitum tellus; tum crebros ensibus ictus<br>
congeminant, fors et uirtus miscetur in unum.<br>
ac uelut ingenti Sila summoue Taburno&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">715</span><br>
cum duo conuersis inimica in proelia tauri<br>
frontibus incurrunt, pauidi cessere magistri,<br>
stat pecus omne metu mutum, mussantque iuuencae<br>
quis nemori imperitet, quem tota armenta sequantur;<br>
illi inter sese multa ui uulnera miscent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">720</span><br>
cornuaque obnixi infigunt et sanguine largo<br>
colla armosque lauant, gemitu nemus omne remugit:<br>
non aliter Tros Aeneas et Daunius heros<br>
concurrunt clipeis, ingens fragor aethera complet.<br>
Iuppiter ipse duas aequato examine lances&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">725</span><br>
sustinet et fata imponit diuersa duorum,<br>
quem damnet labor et quo uergat pondere letum.
</p>

<p>
Emicat hic impune putans et corpore toto<br>
alte sublatum consurgit Turnus in ensem<br>
et ferit; exclamant Troes trepidique Latini,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">730</span><br>
arrectaeque amborum acies. at perfidus ensis<br>
frangitur in medioque ardentem deserit ictu,<br>
ni fuga subsidio subeat. fugit ocior Euro<br>
ut capulum ignotum dextramque aspexit inermem.<br>
fama est praecipitem, cum prima in proelia iunctos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">735</span><br>
conscendebat equos, patrio mucrone relicto,<br>
dum trepidat, ferrum aurigae rapuisse Metisci;<br>
idque diu, dum terga dabant palantia Teucri,<br>
suffecit; postquam arma dei ad Volcania uentum est,<br>
mortalis mucro glacies ceu futtilis ictu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">740</span><br>
dissiluit, fulua resplendent fragmina harena.<br>
ergo amens diuersa fuga petit aequora Turnus<br>
et nunc huc, inde huc incertos implicat orbis;<br>
undique enim densa Teucri inclusere corona<br>
atque hinc uasta palus, hinc ardua moenia cingunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">745</span>
</p>

<p>
Nec minus Aeneas, quamquam tardata sagitta<br>
interdum genua impediunt cursumque recusant,<br>
insequitur trepidique pedem pede feruidus urget:<br>
inclusum ueluti si quando flumine nactus<br>
ceruum aut puniceae saeptum formidine pennae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">750</span><br>
uenator cursu canis et latratibus instat;<br>
ille autem insidiis et ripa territus alta<br>
mille fugit refugitque uias, at uiuidus Vmber<br>
haeret hians, iam iamque tenet similisque tenenti<br>
increpuit malis morsuque elusus inani est;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">755</span><br>
tum uero exoritur clamor ripaeque lacusque<br>
responsant circa et caelum tonat omne tumultu.<br>
ille simul fugiens Rutulos simul increpat omnis<br>
nomine quemque uocans notumque efflagitat ensem.<br>
Aeneas mortem contra praesensque minatur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">760</span><br>
exitium, si quisquam adeat, terretque trementis<br>
excisurum urbem minitans et saucius instat.<br>
quinque orbis explent cursu totidemque retexunt<br>
huc illuc; neque enim leuia aut ludicra petuntur<br>
praemia, sed Turni de uita et sanguine certant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">765</span>
</p>

<p>
Forte sacer Fauno foliis oleaster amaris<br>
hic steterat, nautis olim uenerabile lignum,<br>
seruati ex undis ubi figere dona solebant<br>
Laurenti diuo et uotas suspendere uestis;<br>
sed stirpem Teucri nullo discrimine sacrum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">770</span><br>
sustulerant, puro ut possent concurrere campo.<br>
hic hasta Aeneae stabat, huc impetus illam<br>
detulerat fixam et lenta radice tenebat.<br>
incubuit uoluitque manu conuellere ferrum<br>
Dardanides, teloque sequi quem prendere cursu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">775</span><br>
non poterat. tum uero amens formidine Turnus<br>
'Faune, precor, miserere' inquit 'tuque optima ferrum<br>
Terra tene, colui uestros si semper honores,<br>
quos contra Aeneadae bello fecere profanos.'<br>
dixit, opemque dei non cassa in uota uocauit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">780</span><br>
namque diu luctans lentoque in stirpe moratus<br>
uiribus haud ullis ualuit discludere morsus<br>
roboris Aeneas. dum nititur acer et instat,<br>
rursus in aurigae faciem mutata Metisci<br>
procurrit fratrique ensem dea Daunia reddit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">785</span><br>
quod Venus audaci nymphae indignata licere<br>
accessit telumque alta ab radice reuellit.<br>
olli sublimes armis animisque refecti,<br>
hic gladio fidens, hic acer et arduus hasta,<br>
adsistunt contra certamina Martis anheli.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">790</span>
</p>

<p>
Iunonem interea rex omnipotentis Olympi<br>
adloquitur fulua pugnas de nube tuentem:<br>
'quae iam finis erit, coniunx? quid denique restat?<br>
indigetem Aenean scis ipsa et scire fateris<br>
deberi caelo fatisque ad sidera tolli.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">795</span><br>
quid struis? aut qua spe gelidis in nubibus haeres?<br>
mortalin decuit uiolari uulnere diuum?<br>
aut ensem (quid enim sine te Iuturna ualeret?)<br>
ereptum reddi Turno et uim crescere uictis?<br>
desine iam tandem precibusque inflectere nostris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">800</span><br>
ni te tantus edit tacitam dolor et mihi curae<br>
saepe tuo dulci tristes ex ore recursent.<br>
uentum ad supremum est. terris agitare uel undis<br>
Troianos potuisti, infandum accendere bellum,<br>
deformare domum et luctu miscere hymenaeos:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">805</span><br>
ulterius temptare ueto.' sic Iuppiter orsus;<br>
sic dea summisso contra Saturnia uultu:<br>
'ista quidem quia nota mihi tua, magne, uoluntas,<br>
Iuppiter, et Turnum et terras inuita reliqui;<br>
nec tu me aeria solam nunc sede uideres&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">810</span><br>
digna indigna pati, sed flammis cincta sub ipsa<br>
starem acie traheremque inimica in proelia Teucros.<br>
Iuturnam misero (fateor) succurrere fratri<br>
suasi et pro uita maiora audere probaui,<br>
non ut tela tamen, non ut contenderet arcum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">815</span><br>
adiuro Stygii caput implacabile fontis,<br>
una superstitio superis quae reddita diuis.<br>
et nunc cedo equidem pugnasque exosa relinquo.<br>
illud te, nulla fati quod lege tenetur,<br>
pro Latio obtestor, pro maiestate tuorum:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">820</span><br>
cum iam conubiis pacem felicibus (esto)<br>
component, cum iam leges et foedera iungent,<br>
ne uetus indigenas nomen mutare Latinos<br>
neu Troas fieri iubeas Teucrosque uocari<br>
aut uocem mutare uiros aut uertere uestem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">825</span><br>
sit Latium, sint Albani per saecula reges,<br>
sit Romana potens Itala uirtute propago:<br>
occidit, occideritque sinas cum nomine Troia.'<br>
olli subridens hominum rerumque repertor:<br>
'es germana Iouis Saturnique altera proles,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">830</span><br>
irarum tantos uoluis sub pectore fluctus.<br>
uerum age et inceptum frustra summitte furorem:<br>
do quod uis, et me uictusque uolensque remitto.<br>
sermonem Ausonii patrium moresque tenebunt,<br>
utque est nomen erit; commixti corpore tantum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">835</span><br>
subsident Teucri. morem ritusque sacrorum<br>
adiciam faciamque omnis uno ore Latinos.<br>
hinc genus Ausonio mixtum quod sanguine surget,<br>
supra homines, supra ire deos pietate uidebis,<br>
nec gens ulla tuos aeque celebrabit honores.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">840</span><br>
adnuit his Iuno et mentem laetata retorsit;<br>
interea excedit caelo nubemque relinquit.
</p>

<p>
His actis aliud genitor secum ipse uolutat<br>
Iuturnamque parat fratris dimittere ab armis.<br>
dicuntur geminae pestes cognomine Dirae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">845</span><br>
quas et Tartaream Nox intempesta Megaeram<br>
uno eodemque tulit partu, paribusque reuinxit<br>
serpentum spiris uentosasque addidit alas.<br>
hae Iouis ad solium saeuique in limine regis<br>
apparent acuuntque metum mortalibus aegris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">850</span><br>
si quando letum horrificum morbosque deum rex<br>
molitur, meritas aut bello territat urbes.<br>
harum unam celerem demisit ab aethere summo<br>
Iuppiter inque omen Iuturnae occurrere iussit:<br>
illa uolat celerique ad terram turbine fertur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">855</span><br>
non secus ac neruo per nubem impulsa sagitta,<br>
armatam saeui Parthus quam felle ueneni,<br>
Parthus siue Cydon, telum immedicabile, torsit,<br>
stridens et celeris incognita transilit umbras:<br>
talis se sata Nocte tulit terrasque petiuit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">860</span><br>
postquam acies uidet Iliacas atque agmina Turni,<br>
alitis in paruae subitam collecta figuram,<br>
quae quondam in bustis aut culminibus desertis<br>
nocte sedens serum canit importuna per umbras&#151;<br>
hanc uersa in faciem Turni se pestis ob ora&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">865</span><br>
fertque refertque sonans clipeumque euerberat alis.<br>
illi membra nouus soluit formidine torpor,<br>
arrectaeque horrore comae et uox faucibus haesit.
</p>

<p>
At procul ut Dirae stridorem agnouit et alas,<br>
infelix crinis scindit Iuturna solutos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">870</span><br>
unguibus ora soror foedans et pectora pugnis:<br>
'quid nunc te tua, Turne, potest germana iuuare?<br>
aut quid iam durae superat mihi? qua tibi lucem<br>
arte morer? talin possum me opponere monstro?<br>
iam iam linquo acies. ne me terrete timentem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">875</span><br>
obscenae uolucres: alarum uerbera nosco<br>
letalemque sonum, nec fallunt iussa superba<br>
magnanimi Iouis. haec pro uirginitate reponit?<br>
quo uitam dedit aeternam? cur mortis adempta est<br>
condicio? possem tantos finire dolores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">880</span><br>
nunc certe, et misero fratri comes ire per umbras!<br>
immortalis ego? aut quicquam mihi dulce meorum<br>
te sine, frater, erit? o quae satis ima dehiscat<br>
terra mihi, Manisque deam demittat ad imos?'<br>
tantum effata caput glauco contexit amictu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">885</span><br>
multa gemens et se fluuio dea condidit alto.
</p>

<p>
Aeneas instat contra telumque coruscat<br>
ingens arboreum, et saeuo sic pectore fatur:<br>
'quae nunc deinde mora est? aut quid iam, Turne, retractas?<br>
non cursu, saeuis certandum est comminus armis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">890</span><br>
uerte omnis tete in facies et contrahe quidquid<br>
siue animis siue arte uales; opta ardua pennis<br>
astra sequi clausumque caua te condere terra.'<br>
ille caput quassans: 'non me tua feruida terrent<br>
dicta, ferox; di me terrent et Iuppiter hostis.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">895</span><br>
nec plura effatus saxum circumspicit ingens,<br>
saxum antiquum ingens, campo quod forte iacebat,<br>
limes agro positus litem ut discerneret aruis.<br>
uix illum lecti bis sex ceruice subirent,<br>
qualia nunc hominum producit corpora tellus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">900</span><br>
ille manu raptum trepida torquebat in hostem<br>
altior insurgens et cursu concitus heros.<br>
sed neque currentem se nec cognoscit euntem<br>
tollentemue manu saxumue immane mouentem;<br>
genua labant, gelidus concreuit frigore sanguis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">905</span><br>
tum lapis ipse uiri uacuum per inane uolutus<br>
nec spatium euasit totum neque pertulit ictum.<br>
ac uelut in somnis, oculos ubi languida pressit<br>
nocte quies, nequiquam auidos extendere cursus<br>
uelle uidemur et in mediis conatibus aegri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">910</span><br>
succidimus; non lingua ualet, non corpore notae<br>
sufficiunt uires nec uox aut uerba sequuntur:<br>
sic Turno, quacumque uiam uirtute petiuit,<br>
successum dea dira negat. tum pectore sensus<br>
uertuntur uarii; Rutulos aspectat et urbem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">915</span><br>
cunctaturque metu letumque instare tremescit,<br>
nec quo se eripiat, nec qua ui tendat in hostem,<br>
nec currus usquam uidet aurigamue sororem.
</p>

<p>
Cunctanti telum Aeneas fatale coruscat,<br>
sortitus fortunam oculis, et corpore toto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">920</span><br>
eminus intorquet. murali concita numquam<br>
tormento sic saxa fremunt nec fulmine tanti<br>
dissultant crepitus. uolat atri turbinis instar<br>
exitium dirum hasta ferens orasque recludit<br>
loricae et clipei extremos septemplicis orbis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">925</span><br>
per medium stridens transit femur. incidit ictus<br>
ingens ad terram duplicato poplite Turnus.<br>
consurgunt gemitu Rutuli totusque remugit<br>
mons circum et uocem late nemora alta remittunt.<br>
ille humilis supplex oculos dextramque precantem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">930</span><br>
protendens 'equidem merui nec deprecor' inquit;<br>
'utere sorte tua. miseri te si qua parentis<br>
tangere cura potest, oro (fuit et tibi talis<br>
Anchises genitor) Dauni miserere senectae<br>
et me, seu corpus spoliatum lumine mauis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">935</span><br>
redde meis. uicisti et uictum tendere palmas<br>
Ausonii uidere; tua est Lauinia coniunx,<br>
ulterius ne tende odiis.' stetit acer in armis<br>
Aeneas uoluens oculos dextramque repressit;<br>
et iam iamque magis cunctantem flectere sermo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">940</span><br>
coeperat, infelix umero cum apparuit alto<br>
balteus et notis fulserunt cingula bullis<br>
Pallantis pueri, uictum quem uulnere Turnus<br>
strauerat atque umeris inimicum insigne gerebat.<br>
ille, oculis postquam saeui monimenta doloris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">945</span><br>
exuuiasque hausit, furiis accensus et ira<br>
terribilis: 'tune hinc spoliis indute meorum<br>
eripiare mihi? Pallas te hoc uulnere, Pallas<br>
immolat et poenam scelerato ex sanguine sumit.'<br>
hoc dicens ferrum aduerso sub pectore condit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">950</span><br>
feruidus; ast illi soluuntur frigore membra<br>
uitaque cum gemitu fugit indignata sub umbras.
</P>

<p class=border></P>

<div class="footer">
	<p>
		<a href="/verg.html">Vergil</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY>
</HTML>