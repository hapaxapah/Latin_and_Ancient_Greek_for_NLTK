<html>
	<head>
		<title>
			Terence: Eunuchus
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>P. TERENTI AFRI EVNVCHVS
</p>

<p class=border></P>

<p>
<b>DIDASCALIA</B></p>

<p>
<b>INCIPIT EVNVCHVS TERENTI</B><br>
<b>ACTA LVDIS MEGALENSIBVS</B><br>
<b>L. POSTVMIO ALBINO L. CORNELIO MERVLA AEDILIBVS CVRVLIBVS</B><br>
<b>EGERE L. AMBIVIVS TVRPIO L. ATILIVS PRAENESTINVS</B><br>
<b>MODOS FECIT FLACCVS CLAVDI</B><br>
<b>TIBIIS DVABVS DEXTRIS</B><br>
<b>GRAECA MENANDRV</B><br>
<b>FACTA II M. VALERIO C. FANNIO COS.</B></p>

<p>
<b>PERSONAE</B></p>

<p>
<b>(PROLOGVS)</B><br>
<b>PHAEDRIA ADVLESCENS</B><br>
<b>PARMENO SERVOS</B><br>
<b>THAIS MERETRIX</B><br>
<b>GNATHO PARASITVS</B><br>
<b>CHAEREA ADVLESCENS</B><br>
<b>THRASO MILES</B><br>
<b>PYTHIAS ANCILLA</B><br>
<b>CHREMES ADVLESCENS</B><br>
<b>ANTIPHO ADVLESCENS</B><br>
<b>DORIAS ANCILLA</B><br>
<b>DORVS EVNVCHVS</B><br>
<b>SANGA SERVOS</B><br>
<b>SOPHRONA NVTRIX</B><br>
<b>SENEX (DEMEA seu LACHES)</B><br>
<b>(CANTOR)</B></p>

<p>
<b>PERIOCHA</B><br>
<b>C. SVLPICI APOLLINARIS</B>
</p>

<p>
Sororem falso dictitatam Thaidis<br>
id ipsum ignorans miles advexit Thraso<br>
ipsique donat. erat haec civis Attica.<br>
eidem eunuchum, quem emerat, tradi iubet<br>
Thaidis amator Phaedria ac rus ipse abit<br>
Thrasoni oratus biduum concederet.<br>
ephebus frater Phaedriae puellulam<br>
cum deperiret dono missam Thaidi,<br>
ornatu eunuchi induitur (suadet Parmeno):<br>
introiit, vitiat virginem. sed Atticus<br>
civis repertus frater eius conlocat<br>
vitiatam ephebo; Phaedriam exorat Thraso.
</p>

<p>
<b>PROLOGVS</B>
</p>

<p>
Si quisquamst qui placere se studeat bonis<br>
quam plurimis et minime multos laedere,<br>
in is poeta hic nomen profitetur suom.<br>
tum siquis est qui dictum in se inclementius<br>
existumavit esse, sic existumet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;5<br>
responsum, non dictum esse, quia laesit prior.<br>
qui bene vortendo et easdem scribendo male<br>
ex Graecis bonis Latinas fecit non bonas,<br>
idem Menandri Phasma nunc nuper dedit,<br>
atque in Thesauro scripsit causam dicere&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;10<br>
prius unde petitur, aurum qua re sit suom,<br>
quam illic qui petit, unde is sit thensaurus sibi<br>
aut unde in patrium monumentum pervenerit.<br>
de(h)inc ne frustretur ipse se aut sic cogitet<br>
"defunctu' iam sum, nil est quod dicat mihi":&nbsp;&nbsp;&nbsp;&nbsp;&nbsp;15<br>
is ne erret moneo, et desinat lacessere.<br>
habeo alia multa quae nunc condonabitur,<br>
quae proferentur post si perget laedere<br>
ita ut facere instituit. quam nunc acturi sumus<br>
Menandri Eunuchum, postquam aediles emerunt,&nbsp;&nbsp;&nbsp;&nbsp;20<br>
perfecit sibi ut inspiciundi esset copia.<br>
magistratu' quom ibi adesset occeptast agi.<br>
exclamat furem, non poetam fabulam<br>
dedisse et nil dedisse verborum tamen:<br>
Colacem esse Naevi, et Plauti veterem fabulam;&nbsp;&nbsp;&nbsp;&nbsp;25<br>
parasiti personam inde ablatam et militis.<br>
si id est peccatum, peccatum inprudentiast<br>
poetae, non quo furtum facere studuerit.<br>
id ita esse vos iam iudicare poteritis.<br>
Colax Menandrist: in east parasitus Colax&nbsp;&nbsp;&nbsp;&nbsp;&nbsp;&nbsp;30<br>
et miles gloriosus: &lt;ea>s se non negat<br>
personas transtulisse in Eunuchum suam<br>
ex Graeca; sed eas fabulas factas prius<br>
Latinas scisse sese id vero pernegat.<br>
quod si personis isdem huic uti non licet:&nbsp;&nbsp;&nbsp;&nbsp;&nbsp;&nbsp;35<br>
qui mage licet currentem servom scribere,<br>
bonas matronas facere, meretrices malas,<br>
parasitum edacem, gloriosum militem,<br>
puerum supponi, falli per servom senem,<br>
amare odisse suspicari? denique&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;40<br>
nullumst iam dictum quod non dictum sit prius.<br>
qua re aequom est vos cognoscere atque ignoscere<br>
quae veteres factitarunt si faciunt novi.<br>
date operam, cum silentio animum attendite,<br>
ut pernoscati' quid sibi Eunuchus velit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;45
</p>

<p>
<b>ACTVS I</B></p>

<p>
<b>Phaedria Parmeno</B>
<b></B></p>

<p>
<b>I.i</B><br>
<b>PH.</B> Quid igitur faciam? non eam ne nunc quidem<br>
quom accersor ultro? an potius ita me comparem<br>
non perpeti meretricum contumelias?<br>
exclusit; revocat: redeam? non si me obsecret.<br>
<b>PA.</B> siquidem hercle possis, nil prius neque fortius.&nbsp;&nbsp;&nbsp;&nbsp;50<br>
verum si incipies neque pertendes gnaviter<br>
atque, ubi pati non poteri', quom nemo expetet,<br>
infecta pace ultro ad eam venies indicans<br>
te amare et ferre non posse: actumst, ilicet,<br>
peristi: eludet ubi te victum senserit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;55<br>
proin tu, dum est tempus, etiam atque etiam cogita,<br>
ere: quae res in se neque consilium neque modum<br>
habet ullum, eam consilio regere non potes.<br>
in amore haec omnia insunt vitia: iniuriae,<br>
suspiciones, inimicitiae, indutiae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;60<br>
bellum, pax rursum: incerta haec si tu postules<br>
ratione certa facere, nihilo plus agas<br>
quam si des operam ut cum ratione insanias.<br>
et quod nunc tute tecum iratus cogitas<br>
"egon illam, quae illum, quae me, quae non . . ! sine modo,&nbsp;&nbsp;65<br>
mori me malim: sentiet qui vir siem":<br>
haec verba una mehercle falsa lacrimula<br>
quam oculos terendo misere vix vi expresserit,<br>
restinguet, et te ultro accusabit, et dabis<br>
ultro supplicium. <b>PH.</B> o indignum facinu'! nunc ego&nbsp;&nbsp;&nbsp;70<br>
et illam scelestam esse et me miserum sentio:<br>
et taedet et amore ardeo, et prudens sciens,<br>
vivos vidensque pereo, nec quid agam scio.<br>
<b>PA.</B> quid agas? nisi ut te redimas captum quam queas<br>
minimo; si nequeas paullulo, at quanti queas;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;75<br>
et ne te adflictes. <b>PH.</B> itane suades? <b>PA.</B> si sapis,<br>
neque praeter quam quas ipse amor molestias<br>
habet addas, et illas quas habet recte feras.<br>
sed ecca&lt;m> ipsa egreditur, nostri fundi calamitas;<br>
nam quod nos capere oportet haec intercipit.&nbsp;&nbsp;&nbsp;&nbsp;&nbsp;&nbsp;&nbsp;80</p>

<p>
<b>Thais Phaedria Parmeno</B>
</p>

<p>
<b>I.ii</B><br>
<b>TH.</B> Miseram me, vereor ne illud graviu' Phaedria<br>
tulerit neve aliorsum atque ego feci acceperit,<br>
quod heri intro missu' non est. <b>PH.</B> totus, Parmeno,<br>
tremo horreoque, postquam aspexi hanc. <b>PA.</B> bono animo es:<br>
accede ad ignem hunc, iam calesces plus satis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;85<br>
<b>TH.</B> quis hic loquitur? ehem tun hic eras, mi Phaedria?<br>
quid hic stabas? quor non recta intro ibas? <b>PA.</B> ceterum<br>
de exclusione verbum nullum? <b>TH.</B> quid taces?<br>
<b>PH.</B> sane quia vero haec mihi patent semper fores<br>
aut quia sum apud te primu'. <b>TH.</B> missa istaec face.&nbsp;&nbsp;&nbsp;&nbsp;&nbsp;90<br>
<b>PH.</B> quid "missa"? o Thais, Thais, utinam esset mihi<br>
pars aequa amori' tecum ac pariter fieret,<br>
ut aut hoc tibi doleret itidem ut mihi dolet<br>
aut ego istuc abs te factum nihili penderem!<br>
<b>TH.</B> ne crucia te obsecro, anime mi, &lt;mi> Phaedria.&nbsp;&nbsp;&nbsp;&nbsp;95<br>
non pol quo quemquam plus amem aut plus diligam<br>
&lt;eo> feci; sed ita erat res, faciundum fuit.<br>
<b>PA.</B> credo, ut fit, misera prae amore exclusti hunc foras.<br>
<b>TH.</B> sicin agi', Parmeno? age; sed huc qua gratia<br>
te accersi iussi, ausculta. <b>PH.</B> fiat. <b>TH.</B> dic mihi&nbsp;&nbsp;&nbsp;&nbsp;&nbsp;&nbsp;&nbsp;&nbsp;100<br>
hoc primum, potin est hic tacere? <b>PA.</B> egon? optume.<br>
verum heus tu, hac lege tibi meam adstringo fidem:<br>
quae vera audivi taceo et contineo optume;<br>
sin falsum aut vanum aut finctumst, continuo palamst:<br>
plenus rimarum sum, hac atque illac perfluo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;105<br>
proin tu, taceri si vis, vera dicito.<br>
<b>TH.</B> Samia mihi mater fuit: ea habitabat Rhodi.<br>
<b>PA.</B> potest taceri hoc. <b>TH.</B> ibi tum matri parvolam<br>
puellam dono quidam mercator dedit<br>
ex Attica hinc abreptam. <b>PH.</B> civemne? <b>TH.</B> arbitror;&nbsp;&nbsp;&nbsp;&nbsp;110<br>
certum non scimu': matri' nomen et patris<br>
dicebat ipsa: patriam et signa cetera<br>
neque scibat neque per aetatem etiam potis erat.<br>
mercator hoc addebat: e praedonibus,<br>
unde emerat, se audisse abreptam e Sunio.&nbsp;&nbsp;&nbsp;&nbsp;&nbsp;115<br>
mater ubi accepit, coepit studiose omnia<br>
docere, educere, ita ut&lt;i> si esset filia.<br>
sororem plerique esse credebant meam.<br>
ego cum illo, quocum tum uno rem habebam hospite,<br>
abii huc: qui mihi reliquit haec quae habeo omnia.&nbsp;&nbsp;&nbsp;&nbsp;&nbsp;&nbsp;&nbsp;120<br>
<b>PA.</B> utrumque hoc falsumst: effluet. <b>TH.</B> qui istuc? <b>PA.</B>
quia<br>
neque tu uno eras contenta neque solus dedit;<br>
nam hic quoque bonam magnamque partem ad te attulit.<br>
<b>TH.</B> itast; sed sine me pervenire quo volo.<br>
interea miles qui me amare occeperat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;125<br>
in Cariamst profectu'; te interea loci<br>
cognovi. tute scis postilla quam intumum<br>
habeam te et mea consilia ut tibi credam omnia.<br>
<b>PH.</B> ne hoc quidem tacebit Parmeno. <b>PA.</B> oh dubiumne id
est?<br>
<b>TH.</B> hoc agite, amabo. mater mea illic mortuast&nbsp;&nbsp;&nbsp;&nbsp;&nbsp;&nbsp;130<br>
nuper; eiu' frater aliquantum ad remst avidior.<br>
is ubi esse hanc forma videt honesta virginem<br>
et fidibu' scire, pretium sperans ilico<br>
producit, vendit. forte fortuna adfuit<br>
hic meus amicus: emit &lt;ea>m dono mihi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;135<br>
inprudens harum rerum ignaru'que omnium.<br>
is venit: postquam sensit me tecum quoque<br>
rem habere, fingit causas ne det sedulo:<br>
ait, si fidem habeat se iri praepositum tibi<br>
apud me, ac non id metuat, ne, ubi acceperim,&nbsp;&nbsp;&nbsp;&nbsp;&nbsp;140<br>
sese relinquam, velle se illam mihi dare;<br>
verum id vereri. sed ego quantum suspicor,<br>
ad virginem animum adiecit. <b>PH.</B> etiamne amplius?<br>
<b>TH.</B> nil; nam quaesivi. nunc ego &lt;ea>m, mi Phaedria,<br>
multae sunt causae quam ob rem cupio abducere:&nbsp;&nbsp;&nbsp;&nbsp;&nbsp;145<br>
primum quod soror est dicta; praeterea ut suis<br>
restituam ac reddam. sola sum; habeo hic neminem<br>
neque amicum neque cognatum: quam ob rem, Phaedria,<br>
cupio aliquos parere amicos beneficio meo.<br>
id amabo adiuta me, quo id fiat facilius:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;150<br>
sine illum priores partis hosce aliquot dies<br>
apud me habere. nil respondes? <b>PH.</B> pessuma,<br>
egon quicquam cum istis factis tibi respondeam?<br>
<b>PA.</B> eu noster, laudo: tandem perdoluit: vir es.<br>
<b>PH.</B> aut ego nescibam quorsum tu ires? "parvola&nbsp;&nbsp;&nbsp;&nbsp;&nbsp;&nbsp;155<br>
hinc est abrepta; eduxit mater pro sua;<br>
soror dictast; cupio abducere, ut reddam suis":<br>
nempe omnia haec nunc verba huc redeunt denique:<br>
ego excludor, ille&#151;recipitur. qua gratia?<br>
nisi si illum plus amas quam me et istam nunc times&nbsp;&nbsp;&nbsp;&nbsp;&nbsp;160<br>
quae advectast ne illum talem praeripiat tibi.<br>
<b>TH.</B> ego[n] id timeo? <b>PH.</B> quid te ergo aliud sollicitat?
cedo.<br>
num solus ille dona dat? num ubi meam<br>
benignitatem sensisti in te claudier?<br>
nonne ubi mi dixti cupere te ex Aethiopia&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;165<br>
ancillulam, relictis rebus omnibus<br>
quaesivi? porro eunuchum dixti velle te,<br>
quia solae utuntur is reginae; repperi,<br>
heri minas viginti pro ambobus dedi.<br>
tamen contemptus abs te haec habui in memoria:&nbsp;&nbsp;&nbsp;&nbsp;&nbsp;&nbsp;&nbsp;&nbsp;170<br>
ob haec facta abs te spernor? <b>TH.</B> quid istic, Phaedria?<br>
quamquam illam cupio abducere atque hac re arbitror<br>
id fieri posse maxume, verum tamen<br>
potius quam te inimicum habeam, faciam ut iusseris.<br>
<b>PH.</B> utinam istuc verbum ex animo ac vere diceres&nbsp;&nbsp;&nbsp;&nbsp;&nbsp;&nbsp;175<br>
"potius quam te inimicum habeam"! si istuc crederem<br>
sincere dici, quidvis possem perpeti.<br>
<b>PA.</B> labascit victus uno verbo quam cito!<br>
<b>TH.</B> ego non ex animo misera dico? quam ioco<br>
rem voluisti a me tandem, quin perfeceris?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;180<br>
ego impetrare nequeo hoc abs te, biduom<br>
saltem ut concedas solum. <b>PH.</B> siquidem biduom:<br>
verum ne fiant isti viginti dies.<br>
<b>TH.</B> profecto non plus biduom aut . . <b>PH.</B> "aut" nil moror.<br>
<b>TH.</B> non fiet: hoc modo sine te exorem. <b>PH.</B> scilicet&nbsp;&nbsp;&nbsp;&nbsp;&nbsp;&nbsp;&nbsp;&nbsp;185<br>
faciundumst quod vis. <b>TH.</B> merito te amo, bene facis.<br>
<b>PH.</B> rus ibo: ibi hoc me macerabo biduom.<br>
ita facere certumst: mos gerundust Thaidi.<br>
tu, Parmeno, huc fac illi adducantur. <b>PA.</B> maxume.<br>
<b>PH.</B> in hoc biduom, Thais, vale. <b>TH.</B> mi Phaedria,&nbsp;&nbsp;&nbsp;&nbsp;&nbsp;&nbsp;190<br>
et tu. numquid vis aliud? <b>PH.</B> egone quid velim?<br>
cum milite istoc praesens absens ut sies;<br>
dies noctesque me ames, me desideres,<br>
me somnies, me exspectes, de me cogites,<br>
me speres, me te oblectes, mecum tota sis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;195<br>
meu' fac sis postremo animu' quando ego sum tuos.&#151;<br>
<b>TH.</B> me miseram, fors[it]an hic mihi parvam habeat fidem<br>
atque ex aliarum ingeniis nunc me iudicet.<br>
ego pol, quae mihi sum conscia, hoc certo scio<br>
neque me finxisse falsi quicquam neque meo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;200<br>
cordi esse quemquam cariorem hoc Phaedria.<br>
et quidquid huiu' feci causa virginis<br>
feci; nam me eiu' fratrem spero propemodum<br>
iam repperisse, adulescentem adeo nobilem;<br>
et is hodie venturum ad me constituit domum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;205<br>
concedam hinc intro atque exspectabo dum venit.
</p>

<p>
<b>ACTVS II</B></p>

<p>
<b>Phaedria Parmeno</B>
</p>

<p>
<b>II.i</B><br>
<b>PH.</B> Fac, ita ut iussi, deducantur isti. <b>PA.</B> faciam. <b>PH.</B>
at diligenter.<br>
<b>PA.</B> fiet. <b>PH.</B> at mature. <b>PA.</B> fiet. <b>PH.</B>
satine hoc mandatumst tibi? <b>PA.</B> ah<br>
rogitare, quasi difficile sit!<br>
utinam tam aliquid invenire facile possis, Phaedria,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;210<br>
quam hoc peribit. <b>PH.</B> ego quoque una pereo, quod mist carius;<br>
ne istuc tam iniquo patiare animo. <b>PA.</B> minime: qui effectum
dabo.<br>
sed numquid aliud imperas?<br>
<b>PH.</B> munu' nostrum ornato verbis, quod poteris, et istum aemulum,<br>
quod poteris, ab ea pellito.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;215<br>
<b>PA.</B> memini, tam etsi nullu' moneas. <b>PH.</B> ego rus ibo atque
ibi manebo.<br>
<b>PA.</B> censeo. <b>PH.</B> sed heus tu. <b>PA.</B> quid vis? <b>PH.</B>
censen posse me obfirmare et<br>
perpeti ne redeam interea? <b>PA.</B> tene? non hercle arbitror;<br>
nam aut iam revortere aut mox noctu te adiget horsum insomnia.<br>
<b>PH.</B> opu' faciam, ut defetiger usque, ingratiis ut dormiam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;220<br>
<b>PA.</B> vigilabi' lassus: hoc plus facies. <b>PH.</B> abi, nil dicis,
Parmeno.<br>
eiciunda hercle haec est mollities animi; nimi' me indulgeo.<br>
tandem non ego illam caream, si sit opu', vel totum triduom? <b>PA.</B>
hui<br>
univorsum triduom? vide quid agas. <b>PH.</B> stat sententia.&#151;<br>
<b>PA.</B> di boni, quid hoc morbist? adeon homines inmutarier&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;225<br>
ex amore ut non cognoscas &lt;eu>ndem esse! hoc nemo fuit<br>
minus ineptu', mage severu' quisquam nec mage continens.<br>
sed quis hic est qui huc pergit? attat hi(c)quidem est parasitus Gnatho<br>
militis: ducit secum una virginem dono huic. papae<br>
facie honesta! mirum ni ego me turpiter hodie hic dabo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;230<br>
cum m&lt;eo> decrepito hoc eunucho. haec superat ipsam Thaidem.
</p>

<p>
<b>Gnatho Parmeno</B>
</p>

<p>
<b>II.ii</B><br>
<b>GN.</B> Di inmortales, homini homo quid praestat? stulto intellegens<br>
quid inter est? hoc adeo ex hac re venit in mentem mihi:<br>
conveni hodie adveniens quendam m&lt;ei> loci hinc atque ordinis,<br>
hominem haud inpurum, itidem patria qui abligurrierat bona:&nbsp;&nbsp;&nbsp;&nbsp;&nbsp;&nbsp;&nbsp;&nbsp;235<br>
video sentum squalidum aegrum, pannis annisque obsitum. "oh<br>
quid istuc" inquam "ornatist?" "quoniam miser quod habui perdidi, em<br>
quo redactu' sum. omnes noti me atque amici deserunt."<br>
hic ego illum contempsi prae me: "quid homo" inquam "ignavissime?<br>
itan parasti te ut spes nulla relicua in te s&lt;ie>t tibi?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;240<br>
simul consilium cum re amisti? viden me ex &lt;eo>dem ortum loco?<br>
qui color nitor vestitu', quae habitudost corporis!<br>
omnia habeo neque quicquam habeo; nil quom est, nil defit tamen."<br>
"at ego infelix neque ridiculus esse neque plagas pati<br>
possum." "quid? tu his rebu' credi' fieri? tota erras via.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;245<br>
olim isti f&lt;ui>t generi quondam quaestus apud saeclum prius:<br>
hoc novomst aucupium; ego adeo hanc primus inveni viam.<br>
est genus hominum qui esse primos se omnium rerum volunt<br>
nec sunt: hos consector; hisce ego non paro me ut rideant,<br>
sed eis ultro adrideo et eorum ingenia admiror simul.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;250<br>
quidquid dicunt laudo; id rursum si negant, laudo id quoque;<br>
negat quis: nego; ait: aio; postremo imperavi egomet mihi<br>
omnia adsentari. is quaestu' nunc est multo uberrimus."<br>
<b>PA.</B> scitum hercle hominem! hic homines prorsum ex stultis insanos
facit.<br>
<b>GN.</B> dum haec loquimur, interealoci ad macellum ubi advenimus,&nbsp;&nbsp;&nbsp;&nbsp;&nbsp;&nbsp;255<br>
concurrunt laeti mi obviam cuppedenarii omnes,<br>
cetarii lanii coqui fartores piscatores,<br>
quibus et re salva et perdita profueram et prosum saepe:<br>
salutant, ad cenam vocant, adventum gratulantur.<br>
ille ubi miser famelicus videt mi esse tantum honorem et&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;260<br>
tam facile victum quaerere, ibi homo coepit me obsecrare<br>
ut sibi liceret discere id de me: sectari iussi,<br>
si potis est, tamquam philosophorum habent disciplinae ex ipsis<br>
vocabula, parasiti ita ut Gnathonici vocentur.<br>
<b>PA.</B> viden otium et cibu' quid facit alienu'? <b>GN.</B> sed
ego cesso&nbsp;&nbsp;&nbsp;&nbsp;&nbsp; 265<br>
ad Thaidem hanc deducere et rogare ad cenam ut veniat?<br>
sed Parmenonem ante ostium Thaini' tristem video,<br>
rivali' servom: salva res[es]t. nimirum hic homines frigent.<br>
nebulonem hunc certumst ludere. <b>PA.</B> hisce hoc munere arbitrantur<br>
suam Thaidem esse. <b>GN.</B> plurima salute Parmenonem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;270<br>
summum suom inpertit Gnatho. quid agitur? <b>PA.</B> statur. <b>GN.</B>
video.<br>
num quid nam hic quod nolis vides? <b>PA.</B> te. <b>GN.</B> credo;
at numquid aliud?<br>
<b>PA.</B> qui dum? <b>GN.</B> quia tristi's. <b>PA.</B> nil quidem.
<b>GN.</B>
ne sis; sed quid videtur<br>
hoc tibi mancupium? <b>PA.</B> non malum hercle. <b>GN.</B> uro hominem.
<b>PA.</B>
ut<br>
&nbsp;&nbsp;&nbsp;&nbsp; falsus animist!<br>
<b>GN.</B> quam hoc munu' gratum Thaidi arbitrare esse? <b>PA.</B>
hoc nunc dicis&nbsp;&nbsp;&nbsp; 275<br>
eiectos hinc nos: omnium rerum, heus, vicissitudost.<br>
<b>GN.</B> sex ego te totos, Parmeno, hos mensis quietum reddam<br>
ne sursum d&lt;eo>rsum cursites neve usque ad lucem vigiles.<br>
ecquid beo te? <b>PA.</B> men? papae. <b>GN.</B> sic soleo amicos.
<b>PA.</B>
laudo.<br>
<b>GN.</B> detineo te: fortasse tu profectus alio fueras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;280<br>
<b>PA.</B> nusquam. <b>GN.</B> tum tu igitur paullulum da mi operae:
fac ut admittar<br>
ad illam. <b>PA.</B> age modo, i: nunc tibi patent fores hae quia istam
ducis.<br>
<b>GN.</B> numquem evocari hinc vis foras? <b>PA.</B> sine biduom hoc
praetereat:<br>
qui mihi nunc uno digitulo fores aperis fortunatus,<br>
ne tu istas faxo calcibus saepe insultabi' frustra.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;285<br>
<b>GN.</B> etiamnunc tu hic stas, Parmeno? eho numnam hic relictu's
custos,<br>
nequis forte internuntius clam a milite ad istam curset?<br>
<b>PA.</B> facete dictum: mira vero militi qui placeat?&#151;<br>
sed video erilem filium minorem huc advenire.<br>
miror quid ex Piraeo abierit; nam ibi custos publice est nunc.&nbsp;&nbsp;&nbsp;&nbsp;290<br>
non temere est; et properans venit: nescioquid circumspectat.
</p>

<p>
<b>Chaerea Parmeno</B>
</p>

<p>
<b>II.iii</B><br>
<b>CH.</B> Occidi!<br>
neque virgost usquam neque ego, qui illam e conspectu amisi meo.<br>
ubi quaeram, ubi investigem, quem perconter, quam insistam viam<br>
incertu' sum. una haec spes est: ubi ubi est, diu celari non potest.&nbsp;&nbsp;&nbsp;&nbsp;&nbsp;&nbsp;295<br>
o faciem pulchram! deleo omnis de(h)inc ex animo mulieres:<br>
taedet cotidianarum harum formarum. <b>PA.</B> ecce autem alterum!<br>
nescioquid de amore loquitur: o infortunatum senem!<br>
hic vero est qui si occeperit,<br>
ludum iocumque dices f&lt;ui>sse illum alterum,&nbsp;&nbsp;&nbsp;&nbsp;&nbsp;&nbsp;300<br>
praeut huiu' rabies quae dabit.<br>
<b>CH.</B> ut illum di d&lt;eae>que senium perdant qui me hodie remoratus
est;<br>
meque adeo qui &lt;ei> restiterim; tum autem qui illum flocci fecerim.<br>
sed eccum Parmenonem. salve. <b>PA.</B> quid tu's tristi'? quidve's
alacris?<br>
unde is? <b>CH.</B> egone? nescio hercle,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;305<br>
neque unde eam neque quorsum eam: ita prorsu' sum oblitus mei.<br>
<b>PA.</B> qui quaeso? <b>CH.</B> amo. <b>PA.</B> hem. <b>CH.</B> nunc,
Parmeno, ostendes te qui vir sies.<br>
scis te mihi saepe pollicitum esse "Chaerea, aliquid inveni<br>
modo quod ames: in ea re utilitatem ego faciam ut cognoscas meam",<br>
quom in cellulam ad te patri' penum omnem congerebam clanculum.&nbsp;&nbsp;&nbsp;&nbsp;&nbsp;&nbsp;&nbsp;310<br>
<b>PA.</B> age, inepte. <b>CH.</B> hoc hercle factumst. fac sis nunc
promissa adpareant,<br>
si adeo digna res[es]t ubi tu nervos intendas tuos.<br>
haud simili' virgost virginum nostrarum, quas matres student<br>
demissis umeris esse, vincto pectore, ut gracilae sient.<br>
siquaest habitior paullo pugilem esse aiunt, deducunt cibum:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;315<br>
tam etsi bonast natura, reddunt curatura iunceas:<br>
itaque ergo amantur. <b>PA.</B> quid tua istaec? <b>CH.</B> nova figura
oris. <b>PA.</B> papae.<br>
<b>CH.</B> color veru', corpu' solidum et suci plenum. <b>PA.</B> anni?
<b>CH.</B>
anni? sedecim.<br>
<b>PA.</B> flos ipse. <b>CH.</B> &lt;ipsam> hanc tu mihi vel vi vel
clam vel precario<br>
fac tradas: mea nil refert dum potiar modo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;320<br>
<b>PA.</B> quid? virgo quoiast? <b>CH.</B> nescio hercle. <b>PA.</B>
undest? <b>CH.</B> tantundem.<br>
<b>&nbsp;&nbsp;&nbsp;&nbsp; PA.</B> ubi habitat?<br>
<b>CH.</B> ne id quidem. <b>PA.</B> ubi vidisti? <b>CH.</B> in via.
<b>PA.</B>
qua ratione eam amisti?<br>
<b>CH.</B> id equidem adveniens mecum stomachabar modo,<br>
nec quemquam ego esse hominem arbitror quoi mage bonae<br>
felicitates omnes advorsae sient.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;325<br>
quid hoc est sceleri'? perii. <b>PA.</B> quid factumst? <b>CH.</B>
rogas?<br>
patris cognatum atque aequalem Archidemidem<br>
nostin? <b>PA.</B> quidni? <b>CH.</B> is, dum hanc sequor, fit mi obviam.<br>
<b>PA.</B> incommode hercle. <b>CH.</B> immo enimvero infeliciter;<br>
nam incommoda alia sunt dicenda, Parmeno.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;330<br>
illum liquet mihi deierare his mensibus<br>
sex septem prorsum non vidisse proxumis,<br>
nisi nunc quom minime vellem minimeque opu' fuit.<br>
eho nonne hoc monstri similest? quid ais? <b>PA.</B> maxume.<br>
<b>CH.</B> continuo occurrit ad me, quam longe quidem,&nbsp;&nbsp;&nbsp;&nbsp;&nbsp;&nbsp;&nbsp;335<br>
incurvo' tremulu' labiis demissis gemens:<br>
"heus heus tibi dico, Chaerea" inquit. restiti.<br>
"scin quid ego te volebam?" "dic." "cras est mihi<br>
iudicium." "quid tum?" "ut diligenter nunties<br>
patri, advocatu' mane mi esse ut meminerit."&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;340<br>
dum haec dicit abiit hora. rogo numquid velit.<br>
"recte" inquit. abeo. quom huc respicio ad virginem,<br>
illa se[se] interea commodum huc advorterat<br>
in hanc nostram plateam. <b>PA.</B> mirum ni hanc dicit, modo<br>
huic quae datast dono. <b>CH.</B> huc quom advenio nulla erat.&nbsp;&nbsp;345<br>
<b>PA.</B> comites secuti scilicet sunt virginem?<br>
<b>CH.</B> verum: parasitu' cum ancilla. <b>PA.</B> ipsast: ilicet.<br>
desine; iam conclamatumst. <b>CH.</B> alias res agis.<br>
<b>PA.</B> istuc ago equidem. <b>CH.</B> nostin quae sit, dic mihi,
aut<br>
vidistin? <b>PA.</B> vidi novi scio quo abducta sit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;350<br>
<b>CH.</B> eho Parmeno mi, nostin? [<b>PA.</B> novi. <b>CH.</B>] et
scis ubi siet?<br>
<b>PA.</B> huc deductast ad meretricem Thaidem: &lt;ei> dono datast.<br>
<b>CH.</B> quis is est tam potens cum tanto munere hoc? <b>PA.</B>
miles Thraso,<br>
Phaedriae rivali'. <b>CH.</B> duras fratri' partis praedicas.<br>
<b>PA.</B> immo enim si scias quod donum huic dono contra conparet,&nbsp;&nbsp;&nbsp;&nbsp;&nbsp;355<br>
[tum] magis id dicas. <b>CH.</B> quodnam quaeso hercle? <b>PA.</B>
eunuchum. <b>CH.</B><br>
&nbsp;&nbsp;&nbsp; illumne obsecro<br>
inhonestum hominem, quem mercatus est heri, senem mulierem?<br>
<b>PA.</B> istunc ipsum. <b>CH.</B> homo quatietur certe cum dono foras.<br>
sed istam Thaidem non scivi nobis vicinam. <b>PA.</B> haud diust.<br>
<b>CH.</B> perii, numquamne etiam me illam vidisse! eho dum dic mihi:&nbsp;&nbsp;&nbsp;&nbsp;360<br>
estne, ut fertur, forma? <b>PA.</B> sane. <b>CH.</B> at nil ad nostram
hanc? <b>PA.</B> alia rest.<br>
<b>CH.</B> obsecro hercle, Parmeno, fac ut potiar. <b>PA.</B> faciam
sedulo ac<br>
dabo operam, adiuvabo: numquid me aliud? <b>CH.</B> quo nunc is? <b>PA.</B>
domum,<br>
ut mancupia haec, ita ut&lt;i> iussit frater, ducam ad Thaidem.<br>
<b>CH.</B> o fortunatum istum eunuchum quiquidem in hanc detur domum!&nbsp;&nbsp;&nbsp;&nbsp;365<br>
<b>PA.</B> quid ita? <b>CH.</B> rogitas? summa forma semper conservam
domi<br>
videbit conloquetur aderit una in unis aedibus,<br>
cibum non numquam capiet cum ea, interdum propter dormiet.<br>
<b>PA.</B> quid si nunc tute fortunatu' fias? <b>CH.</B> qua re, Parmeno?<br>
responde. <b>PA.</B> capias tu illi(u)s vestem. <b>CH.</B> vestem?
quid tum postea?&nbsp;&nbsp;&nbsp;&nbsp; 370<br>
<b>PA.</B> pro illo te ducam. <b>CH.</B> audio. <b>PA.</B> te esse
illum dicam. <b>CH.</B> intellego.<br>
<b>PA.</B> tu illis fruare commodis quibu' tu illum dicebas modo:<br>
cibum una capias, adsis tangas ludas propter dormias;<br>
quandoquidem illarum neque te quisquam novit neque scit qui sies.<br>
praeterea forma et aetas ipsast facile ut pro eunucho probes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;375<br>
<b>CH.</B> dixti pulchre: numquam vidi meliu' consilium dari.<br>
age eamus intro nunciam: orna me abduc duc quantum potest.<br>
<b>PA.</B> quid agi'? iocabar equidem. <b>CH.</B> garris. <b>PA.</B>
perii, quid ego egi miser!<br>
quo trudi'? perculeris iam tu me. tibi equidem dico, mane.<br>
<b>CH.</B> eamu'. <b>PA.</B> pergin? <b>CH.</B> certumst. <b>PA.</B>
vide ne nimium calidum&nbsp;&nbsp;&nbsp;&nbsp;&nbsp;&nbsp; 380<br>
&nbsp;&nbsp;&nbsp;&nbsp; hoc sit modo.<br>
<b>CH.</B> non est profecto: sine. <b>PA.</B> at enim istaec in me
cudetur faba. <b>CH.</B> ah.<br>
<b>PA.</B> flagitium facimus. <b>CH.</B> an id flagitiumst si in domum
meretriciam<br>
deducar et illis crucibu', quae nos nostramque adulescentiam<br>
habent despicatam et quae nos semper omnibus cruciant modis,<br>
nunc referam gratiam atque eas itidem fallam, ut ab is fallimur?&nbsp;&nbsp;&nbsp;&nbsp;&nbsp;&nbsp;385<br>
an potius haec patri aequomst fieri ut a me ludatur dolis?<br>
quod qui rescierint, culpent; illud merito factum omnes putent.<br>
<b>PA.</B> quid istic? si certumst facere, facias; verum ne post conferas<br>
culpam in me. <b>CH.</B> non faciam. <b>PA.</B> iubesne? <b>CH.</B>
iubeam? cogo atque impero:<br>
numquam defugiam auctoritatem. sequere. <b>PA.</B> di vortant bene!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;390
</p>

<p>
<b>ACTVS III</B></p>

<p>
<b>Thraso Gnatho Parmeno</B>
</p>

<p>
<b>III.i</B><br>
<b>TH.</B> Magnas vero agere gratias Thais mihi?<br>
<b>GN.</B> ingentis. <b>TH.</B> &lt;ai>n tu, laetast? <b>GN.</B> non
tam ipso quidem<br>
dono quam abs te datum esse: id vero serio<br>
triumphat. <b>PA.</B> hoc proviso ut, ubi tempus siet,<br>
deducam. sed eccum militem. <b>TH.</B> est istuc datum&nbsp;&nbsp;&nbsp;&nbsp;&nbsp;&nbsp;395<br>
profecto ut grata mihi sint quae facio omnia.<br>
<b>GN.</B> advorti hercle animum. <b>TH.</B> vel rex semper maxumas<br>
mihi agebat quidquid feceram: aliis non item.<br>
<b>GN.</B> labore alieno magno partam gloriam<br>
verbis saepe in se transmovet qui habet salem;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;400<br>
quod in test. <b>TH.</B> habes. <b>GN.</B> rex te ergo in oculis .
. <b>TH.</B> scilicet.<br>
<b>GN.</B> gestare. <b>TH.</B> vero: credere omnem exercitum,<br>
consilia. <b>GN.</B> mirum. <b>TH.</B> tum sicubi eum satietas<br>
hominum aut negoti siquando odium ceperat,<br>
requiescere ubi volebat, quasi . . nostin? <b>GN.</B> scio:&nbsp;&nbsp;&nbsp;&nbsp;&nbsp;&nbsp;405<br>
quasi ubi illam exspueret miseriam ex animo. <b>TH.</B> tenes.<br>
tum me convivam solum abducebat sibi. <b>GN.</B> hui<br>
regem elegantem narras. <b>TH.</B> immo sic homost:<br>
perpaucorum hominum. <b>GN.</B> immo nullorum arbitror,<br>
si tecum vivit. <b>TH.</B> invidere omnes mihi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;410<br>
mordere clanculum: ego non flocci pendere:<br>
illi invidere misere; verum unus tamen<br>
inpense, elephantis quem Indicis praefecerat.<br>
is ubi molestu' magis est, "quaeso" inquam "Strato,<br>
eon es ferox quia habes imperium in beluas?"&nbsp;&nbsp;&nbsp;&nbsp;&nbsp;&nbsp;&nbsp;&nbsp;415<br>
<b>GN.</B> pulchre mehercle dictum et sapienter. papae<br>
iugularas hominem. quid ille? <b>TH.</B> mutus ilico.<br>
<b>GN.</B> quidni esset? <b>PA.</B> di vostram fidem, hominem perditum<br>
miserumque et illum sacrilegum! <b>TH.</B> quid illud, Gnatho,<br>
quo pacto Rhodium tetigerim in convivio,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;420<br>
numquam tibi dixi? <b>GN.</B> numquam; sed narra obsecro.<br>
(plus miliens audivi.) <b>TH.</B> una in convivio<br>
erat hic, quem dico, Rhodius adulescentulus.<br>
forte habui scortum: coepit ad id adludere<br>
et me inridere. "quid ais" inquam homini "inpudens?&nbsp;&nbsp;&nbsp;&nbsp;&nbsp;425<br>
lepu' tute's, pulpamentum quaeris?" <b>GN.</B> hahahae.<br>
<b>TH.</B> quid est? <b>GN.</B> facete lepide laute nil supra.<br>
tuomne, obsecro te, hoc dictum erat? vetu' credidi.<br>
<b>TH.</B> audieras? <b>GN.</B> saepe, et fertur in primis. <b>TH.</B>
meumst.<br>
<b>GN.</B> dolet dictum inprudenti adulescenti et libero.&nbsp;&nbsp;&nbsp;&nbsp;&nbsp;&nbsp;&nbsp;&nbsp;430<br>
<b>PA.</B> at te di perdant! <b>GN.</B> quid ille quaeso? <b>TH.</B>
perditus:<br>
risu omnes qui aderant emoriri. denique<br>
metuebant omnes iam me. <b>GN.</B> haud iniuria.<br>
<b>TH.</B> sed heus tu, purgon ego me de istac Thaidi,<br>
quod eam me amare suspicatast? <b>GN.</B> nil minus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;435<br>
immo auge mage suspicionem. <b>TH.</B> quor? <b>GN.</B> rogas?<br>
scin, si quando illa mentionem Phaedriae<br>
facit aut si laudat, te ut male urat? <b>TH.</B> sentio.<br>
<b>GN.</B> id ut ne fiat haec res solast remedio:<br>
ubi nominabit Phaedriam, tu Pamphilam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;440<br>
continuo; siquando illa dicet "Phaedriam<br>
intro mittamu' comissatum," Pamphilam<br>
cantatum provocemu'; si laudabit haec<br>
illiu' formam, tu huiu' contra. denique<br>
par pro pari referto quod eam mordeat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;445<br>
<b>TH.</B> siquidem me amaret, tum istuc prodesset, Gnatho.<br>
<b>GN.</B> quando illud quod tu das exspectat atque amat,<br>
iamdudum te amat, iamdudum illi facile fit<br>
quod doleat; metuit semper quem ipsa nunc capit<br>
fructum nequando iratu' tu alio conferas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;450<br>
<b>TH.</B> bene dixti, ac mihi istuc non in mentem venerat.<br>
<b>GN.</B> ridiculum; non enim cogitaras. ceterum<br>
idem hoc tute meliu' quanto invenisses, Thraso!
</p>

<p>
<b>Thais Thraso Gnatho Parmeno Pythias</B>
</p>

<p>
<b>III.ii</B><br>
<b>TH.</B> Audire vocem visa sum modo militis.<br>
atque eccum. salve, mi Thraso. <b>THR.</B> o Thais mea,&nbsp;&nbsp;&nbsp;&nbsp;&nbsp;&nbsp;455<br>
m&lt;eu>m savium, quid agitur? ecquid nos amas<br>
de fidicina istac? <b>PA.</B> quam venuste! quod dedit<br>
principium adveniens! <b>TH.</B> plurimum merito tuo.<br>
<b>GN.</B> eamus ergo ad cenam. quid stas? <b>PA.</B> em alterum:<br>
ex homine hunc natum dicas? <b>TH.</B> ubi vis, non moror.&nbsp;&nbsp;&nbsp;&nbsp;&nbsp;460<br>
<b>PA.</B> adibo atque adsimulabo quasi nunc exeam.<br>
ituran, Thais, quopiam es? <b>TH.</B> ehem Parmeno:<br>
bene fecisti; hodie itura . . <b>PA.</B> quo? <b>TH.</B> quid, hunc
non vides?<br>
<b>PA.</B> video et me taedet. ubi vis, dona adsunt tibi<br>
a Phaedria. <b>THR.</B> quid stamu'? quor non imus hinc?&nbsp;&nbsp;&nbsp;&nbsp;&nbsp;&nbsp;465<br>
<b>PA.</B> quaeso hercle ut liceat, pace quod fiat tua,<br>
dare huic quae volumu', convenire et conloqui.<br>
<b>THR.</B> perpulchra credo dona aut nostri similia.<br>
<b>PA.</B> res indicabit. heus iubete istos foras<br>
exire, quos iussi, ocius. procede tu huc:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;470<br>
ex Aethiopiast usque haec. <b>THR.</B> hic sunt tres minae.<br>
<b>GN.</B> vix. <b>PA.</B> ubi tu es, Dore? accede huc. em eunuchum
tibi,<br>
quam liberali facie, quam aetate integra!<br>
<b>TH.</B> ita me di ament, honestust. <b>PA.</B> quid tu ais, Gnatho?<br>
numquid habes quod contemnas? quid tu autem, Thraso?&nbsp;&nbsp;&nbsp;&nbsp;&nbsp;&nbsp;&nbsp;475<br>
tacent: sati' laudant. fac periclum in litteris,<br>
fac in palaestra, in musicis: quae liberum<br>
scire aequomst adulescentem, sollertem dabo.<br>
<b>THR.</B> ego illum eunuchum, si opu' siet, vel sobrius . .<br>
<b>PA.</B> atque haec qui misit non sibi soli postulat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;480<br>
te vivere et sua causa excludi ceteros,<br>
neque pugnas narrat neque cicatrices suas<br>
ostentat neque tibi obstat, quod quidam facit;<br>
verum ubi molestum non erit, ubi tu voles,<br>
ubi tempu' tibi erit, sat habet si tum recipitur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;485<br>
<b>THR.</B> adparet servom hunc esse domini pauperis<br>
miserique. <b>GN.</B> nam hercle nemo posset, sat scio,<br>
qui haberet qui pararet alium, hunc perpeti.<br>
<b>PA.</B> tace tu, quem te ego esse infra infimos omnis puto<br>
homines; nam qui huic animum adsentari induxeris,&nbsp;&nbsp;&nbsp;&nbsp;&nbsp;&nbsp;&nbsp;490<br>
e flamma petere te cibum posse arbitror.<br>
<b>THR.</B> iamne imus? <b>TH.</B> hos prius intro ducam et quae volo<br>
simul imperabo: poste continuo exeo.<br>
<b>THR.</B> ego hinc abeo: tu istanc opperire. <b>PA.</B> haud convenit<br>
una ire cum amica imperatorem in via.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;495<br>
<b>THR.</B> quid tibi ego multa dicam? domini similis es.<br>
<b>GN.</B> hahahae. <b>THR.</B> quid rides? <b>GN.</B> istuc quod dixti
modo;<br>
et illud de Rhodio dictum quom in mentem venit.<br>
sed Thais exit. <b>THR.</B> abi prae, curre, ut sint domi<br>
parata. <b>GN.</B> fiat.&#151; <b>TH.</B> diligenter, Pythias,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;500<br>
fac cures, si Chremes hoc forte advenerit,<br>
ut ores primum ut maneat; si id non commodumst,<br>
ut redeat; si id non poterit, ad me adducito.<br>
<b>PY.</B> ita faciam. <b>TH.</B> quid? quid aliud volui dicere?<br>
ehem curate istam diligenter virginem:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;505<br>
domi adsiti' facite. <b>THR.</B> eamu'. <b>TH.</B> vos me sequimini.
</p>

<p>
<b>Chremes Pythias</B>
</p>

<p>
<b>III.iii</B><br>
<b>CH.</B> Profecto quanto mage magisque cogito,<br>
nimirum dabit haec Thai' mihi magnum malum:<br>
ita me ab ea astute video labefactarier,<br>
iam tum quom primum iussit me ad se accersier.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;510<br>
roget quis "quid [rei] tibi cum illa?" ne noram quidem.<br>
ubi veni, causam ut ibi manerem repperit:<br>
&lt;ai>t rem divinam fecisse [se] et rem seriam<br>
velle agere mecum. iam tum erat suspicio<br>
dolo malo haec fieri omnia. ipsa accumbere&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;515<br>
mecum, mihi sese dare, sermonem quaerere.<br>
ubi friget, huc evasit, quam pridem pater<br>
mihi et mater mortui essent. dico, iamdiu.<br>
rus Sunii ecquod habeam et quam longe a mari.<br>
credo &lt;ei> placere hoc: sperat se a me avellere.&nbsp;&nbsp;&nbsp;&nbsp;&nbsp;520<br>
postremo, ecqua inde parva periisset soror;<br>
ecquis cum ea una; quid habuisset quom perit;<br>
ecquis eam posset noscere. haec quor quaeritet?<br>
nisi si illa forte quae olim periit parvola<br>
soror, hanc se intendit esse, ut est audacia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;525<br>
verum ea si vivit annos natast sedecim,<br>
non maior: Thai' quam ego sum maiusculast.<br>
misit porro orare ut venirem serio.<br>
aut dicat quid volt aut molesta ne siet:<br>
non hercle veniam tertio. heus heus, ecquis hic?&nbsp;&nbsp;&nbsp;&nbsp;&nbsp;&nbsp;&nbsp;&nbsp;530<br>
ego sum Chremes. <b>PY.</B> o capitulum lepidissimum!<br>
<b>CH.</B> dico ego mi insidias fieri? <b>PY.</B> Thais maxumo<br>
te orabat opere ut cras redires. <b>CH.</B> rus eo.<br>
<b>PY.</B> fac amabo. <b>CH.</B> non possum, inquam. <b>PY.</B> at
tu apud nos hic mane<br>
dum redeat ipsa. <b>CH.</B> nil minus. <b>PY.</B> quor, mi Chremes?&nbsp;&nbsp;&nbsp;&nbsp;&nbsp;&nbsp;&nbsp;535<br>
<b>CH.</B> malam rem hinc ibi'? <b>PY.</B> si istuc ita certumst tibi,<br>
amabo ut illuc transeas ubi illast. <b>CH.</B> eo.<br>
<b>PY.</B> abi, Dorias, cito hunc deduce ad militem.
</p>

<p>
<b>Antipho</B>
</p>

<p>
<b>III.iv</B><br>
<b>AN.</B> Heri aliquot adulescentuli coiimus in Piraeo<br>
in hunc diem, ut de symbolis essemu'. Chaeream &lt;ei> r&lt;ei>&nbsp;&nbsp;&nbsp;&nbsp;&nbsp;540<br>
praefecimus; dati anuli; locu' tempu' constitutumst.<br>
praeteriit tempu': quo in loco dictumst parati nil est;<br>
homo ipse nusquamst neque scio quid dicam aut quid coniectem.<br>
nunc mi hoc negoti ceteri dedere ut illum quaeram<br>
idque adeo visam si domist. quisnam hinc ab Thaide exit?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;545<br>
is est an non est? ipsus est. quid hoc hominist? qui hic ornatust?<br>
quid illud malist? nequeo satis mirari neque conicere;<br>
nisi, quidquid est, procul hinc lubet priu' quid sit sciscitari.
</p>

<p>
<b>Chaerea Antipho</B>
</p>

<p>
<b>III.v</B><br>
<b>CH.</B> Numquis hic est? nemost. numquis hinc me sequitur? nemo
homost.<br>
iamne erumpere hoc licet mi gaudium? pro Iuppiter,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;550<br>
nunc est profecto interfici quom perpeti me possum,<br>
ne hoc gaudium contaminet vita aegritudine aliqua.<br>
sed neminemne curiosum intervenire nunc mihi<br>
qui me sequatur quoquo eam, rogitando obtundat enicet<br>
quid gestiam aut quid laetu' sim, quo pergam, unde emergam, ubi siem&nbsp;&nbsp;&nbsp;&nbsp;555<br>
vestitum hunc nanctu', quid mi quaeram, sanu' sim anne insaniam!<br>
<b>AN.</B> adibo atque ab eo gratiam hanc, quam video velle, inibo.<br>
Chaerea, quid est quod sic gestis? quid sibi hic vestitu' quaerit?<br>
quid est quod laetus es? quid tibi vis? satine sanu's? quid me adspectas?<br>
quid taces? <b>CH.</B> o festu' dies hominis! amice, salve:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;560<br>
nemost hominum quem ego nunc magis cuperem videre quam te.<br>
<b>AN.</B> narra istuc quaeso quid sit. <b>CH.</B> immo ego te obsecro
hercle ut audias.<br>
nostin hanc quam amat frater? <b>AN.</B> novi: nempe, opinor, Thaidem.<br>
<b>CH.</B> istam ipsam. <b>AN.</B> sic commemineram. <b>CH.</B> quaedam
hodie est &lt;ei> dono data<br>
virgo: quid ego eiu' tibi nunc faciem praedicem aut laudem, Antipho,&nbsp;&nbsp;&nbsp;&nbsp;&nbsp;&nbsp;&nbsp;&nbsp;565<br>
quom ipsum me noris quam elegans formarum spectator siem?<br>
in hac commotu' sum. <b>AN.</B> &lt;ai>n tu? <b>CH.</B> primam dices,
scio, si videris.<br>
quid multa verba? amare coepi. forte fortuna domi<br>
erat quidam eunuchu' quem mercatu' fuerat frater Thaidi,<br>
neque is deductus etiamdum ad eam. submonuit me Parmeno&nbsp;&nbsp;&nbsp;&nbsp;&nbsp;&nbsp;570<br>
ibi servo' quod ego arripui. <b>AN.</B> quid id est? <b>CH.</B> tacitu'
citius audies:<br>
ut vestem cum illo mutem et pro illo iubeam me illoc ducier.<br>
<b>AN.</B> pro eunuchon? <b>CH.</B> sic est. <b>AN.</B> quid ex ea
re tandem ut caperes commodi?<br>
<b>CH.</B> rogas? viderem audirem essem una quacum cupiebam, Antipho.<br>
num parva causa aut prava ratiost? traditus sum mulieri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;575<br>
illa ilico ubi me accepit, laeta vero ad se abducit domum;<br>
commendat virginem. <b>AN.</B> quoi? tibine? <b>CH.</B> mihi. <b>AN.</B>
satis tuto tamen?<br>
<b>CH.</B> edicit ne vir quisquam ad eam adeat et mihi ne abscedam
imperat;<br>
in interiore parti ut maneam solu' cum sola. adnuo<br>
terram intuens modeste. <b>AN.</B> miser. <b>CH.</B> "ego" inquit "ad
cenam hinc eo."&nbsp;&nbsp; 580<br>
abducit secum ancillas: paucae quae circum illam essent manent<br>
noviciae puellae. continuo haec adornant ut lavet.<br>
adhortor properent. dum adparatur, virgo in conclavi sedet<br>
suspectans tabulam quandam pictam: ibi inerat pictura haec, Iovem<br>
quo pacto Danaae misisse aiunt quondam in gremium imbrem aureum.&nbsp;&nbsp;&nbsp;&nbsp;&nbsp;585<br>
egomet quoque id spectare coepi, et quia consimilem luserat<br>
iam olim ille ludum, inpendio magis animu' gaudebat mihi,<br>
deum sese in hominem convortisse atque in alienas tegulas<br>
venisse clanculum per inpluvium fucum factum mulieri.<br>
at quem deum! "qui templa caeli summa sonitu concutit."&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;590<br>
ego homuncio hoc non facerem? ego illud vero ita feci&#151;ac lubens.<br>
dum haec mecum reputo, accersitur lavatum interea virgo:<br>
iit lavit rediit; deinde eam in lecto illae conlocarunt.<br>
sto exspectans siquid mi imperent. venit una, "heus tu" inquit "Dore,<br>
cape hoc flabellum, ventulum huic sic facito, dum lavamur;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;595<br>
ubi nos laverimu', si voles, lavato." accipio tristis.<br>
<b>AN.</B> tum equidem istuc os tuom inpudens videre nimium vellem,<br>
qui esset status, flabell&lt;ul>um tenere te asinum tantum.<br>
<b>CH.</B> vix elocutast hoc, foras simul omnes proruont se,<br>
abeunt lavatum, perstrepunt, ita ut fit domini ubi absunt.&nbsp;&nbsp;&nbsp;&nbsp;&nbsp;&nbsp;600<br>
interea somnu' virginem opprimit. ego limis specto<br>
sic per flabellum clanculum; simul alia circumspecto,<br>
satin explorata sint. video esse. pessulum ostio obdo.<br>
<b>AN.</B> quid tum? <b>CH.</B> quid "quid tum," fatue? <b>AN.</B>
fateor. <b>CH.</B> an ego occasionem<br>
mi ostentam, tantam, tam brevem, tam optatam, tam insperatam&nbsp;&nbsp;&nbsp;&nbsp;605<br>
amitterem? tum pol ego is essem vero qui simulabar.<br>
<b>AN.</B> sane hercle ut dici'. sed interim de symbolis quid actumst?<br>
<b>CH.</B> paratumst. <b>AN.</B> frugi es: ubi? domin? <b>CH.</B> immo
apud libertum Discum.<br>
<b>AN.</B> perlongest, sed tanto ocius properemu': muta vestem.<br>
<b>CH.</B> ubi mutem? perii; nam domo exsulo nunc: metuo fratrem&nbsp;&nbsp;&nbsp;&nbsp;&nbsp;&nbsp;610<br>
ne intus sit; porro autem pater ne rure redierit iam.<br>
<b>AN.</B> eamus ad me, ibi proxumumst ubi mutes. <b>CH.</B> recte
dicis.<br>
eamus; et de istac simul, quo pacto porro possim<br>
potiri, consilium volo capere una tecum. <b>AN.</B> fiat.
</p>

<p>
<b>ACTVS IV</B></p>

<p>
<b>Dorias</B>
</p>

<p>
<b>IV.i</B><br>
Ita me di ament, quantum ego illum vidi, non nil timeo misera,&nbsp;&nbsp;&nbsp;&nbsp;&nbsp;615<br>
nequam ille hodie insanu' turbam faciat aut vim Thaidi.<br>
nam postquam iste advenit Chremes adulescens, frater virginis,<br>
militem rogat ut illum admitti iubeat: ill' continuo irasci,<br>
neque negare audere; Thai' porro instare ut hominem invitet.<br>
id faciebat retinendi illi(u)s causa, quia illa quae cupiebat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;620<br>
de sorore ei(u)s indicare ad eam rem tempu' non erat.<br>
invitat tristi': mansit. ibi illa cum illo sermonem ilico;<br>
miles vero sibi putare adductum ante oculos aemulum;<br>
voluit facere contra huic aegre: "heus" inquit "puer&lt;e>, Pamphilam<br>
accerse ut delectet hic nos." illa [exclamat] "minime gentium:&nbsp;&nbsp;&nbsp;&nbsp;&nbsp;&nbsp;&nbsp;&nbsp;625<br>
in convivium illam?" miles tendere: inde ad iurgium.<br>
interea aurum sibi clam mulier demit, dat mi ut auferam.<br>
hoc est signi: ubi primum poterit, se illinc subducet scio.
</p>

<p>
<b>Phaedria &lt;Dorias></B>
</p>

<p>
<b>IV.ii</B><br>
Dum rus eo, coepi egomet mecum inter vias,<br>
ita ut fit ubi quid in animost molestiae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;630<br>
aliam rem ex alia cogitare et ea omnia in<br>
peiorem partem. quid opust verbis? dum haec puto,<br>
praeterii inprudens villam. longe iam abieram<br>
quom sensi: redeo rursum, male me vero habens.<br>
ubi ad ipsum veni devorticulum, constiti:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;635<br>
occepi mecum cogitare "hem biduom hic<br>
manendumst soli sine illa? quid tum postea?<br>
nil est. quid nil? si non tangendi copiast,<br>
eho ne videndi quidem erit? si illud non licet,<br>
saltem hoc licebit. certe extrema linea&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;640<br>
amare haud nil est." villam praetereo sciens.<br>
sed quid hoc quod timida subito egreditur Pythias?
</p>

<p>
<b>Pythias Dorias Phaedria</B>
</p>

<p>
<b>IV.iii</B><br>
<b>PY.</B> Vbi ego illum scelerosum misera atque inpium inveniam? aut
ubi quaeram?<br>
hoccin tam audax facinu' facere esse ausum! <b>PH.</B> perii: hoc quid
sit vereor.<br>
<b>PY.</B> quin etiam insuper scelu', postquam ludificatust virginem,&nbsp;&nbsp;&nbsp;&nbsp;&nbsp;&nbsp;&nbsp;645<br>
vestem omnem miserae discidit, tum ipsam capillo conscidit.<br>
<b>PH.</B> hem. <b>PY.</B> qui nunc si detur mihi,<br>
ut ego unguibus facile illi in oculos involem venefico!<br>
<b>PH.</B> nescioquid profecto absente nobis turbatumst domi.<br>
adibo. quid istuc? quid festinas? aut quem quaeri', Pythias?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;650<br>
<b>PY.</B> ehem Phaedria, egon? quem quaeram? in' hinc quo dignu's
cum donis tuis<br>
tam lepidis? <b>PH.</B> quid istuc est rei?<br>
<b>PY.</B> rogas me? eunuchum quem dedisti nobis quas turbas dedit!<br>
virginem quam erae dono dederat miles, vitiavit. <b>PH.</B> quid ais?<br>
<b>PY.</B> perii. <b>PH.</B> temulenta's. <b>PY.</B> utinam sic sint
qui mihi male volunt!&nbsp;&nbsp;&nbsp;&nbsp; 655<br>
<b>DO.</B> au obsecro, mea Pythias, quod istuc nam monstrum fuit?<br>
<b>PH.</B> insanis: qui istuc facere eunuchu' potuit? <b>PY.</B> ego
illum nescio<br>
qui fuerit; hoc quod fecit, res ipsa indicat.<br>
virgo ipsa lacrumat neque, quom rogites, quid sit audet dicere.<br>
ille autem bonu' vir nusquam apparet. etiam hoc misera suspicor,&nbsp;&nbsp;&nbsp;&nbsp;&nbsp;660<br>
aliquid domo abeuntem abstulisse. <b>PH.</B> nequeo mirari satis<br>
quo ille abire ignavo' possit longius, nisi si domum<br>
forte ad nos rediit. <b>PY.</B> vise amabo num sit. <b>PH.</B> iam
faxo scies.&#151;<br>
<b>DO.</B> perii, obsecro! tam infandum facinu', mea tu, ne audivi
quidem.<br>
<b>PY.</B> at pol ego amatores audieram mulierum esse &lt;eo>s maxumos,&nbsp;&nbsp;&nbsp;&nbsp;&nbsp;&nbsp;&nbsp;665<br>
sed nil potesse; verum miserae non in mentem venerat;<br>
nam illum aliquo conclusissem neque illi commisissem virginem.
</p>

<p>
<b>Phaedria Dorvs Pythias Dorias</B>
</p>

<p>
<b>IV.iv</B><br>
<b>PH.</B> Exi foras, sceleste. at etiam restitas,<br>
fugitive? prodi, male conciliate. <b>DO(RVS).</B> obsecro. <b>PH.</B>
oh<br>
illud vide, os ut sibi distorsit carnufex!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;670<br>
quid huc tibi reditiost? quid vestis mutatio?<br>
quid narras? paullum si cessassem, Pythias,<br>
domi non offendissem, ita iam ornarat fugam.<br>
<b>PY.</B> haben hominem, amabo? <b>PH.</B> quidni habeam? <b>PY.</B>
o factum bene.<br>
<b>DOR(IAS). </B>istuc pol vero bene. <b>PY.</B> ubist? <b>PH.</B>
rogitas? non vides?&nbsp;&nbsp;&nbsp; 675<br>
<b>PY.</B> videam? obsecro quem? <b>PH.</B> hunc scilicet. <b>PY.</B>
quis hic est homo?<br>
<b>PH.</B> qui ad vos deductus hodiest. <b>PY.</B> hunc oculis suis<br>
nostrarum numquam quisquam vidit, Phaedria.<br>
<b>PH.</B> non vidit? <b>PY.</B> an tu hunc credidisti esse, obsecro,<br>
ad nos deductum? <b>PH.</B> namque alium habui neminem. <b>PY.</B>
au&nbsp;&nbsp;&nbsp;&nbsp;&nbsp; 680<br>
ne comparandus hi(c)quidem ad illumst: ille erat<br>
honesta facie et liberali. <b>PH.</B> ita visus est<br>
dudum, quia varia veste exornatus fuit.<br>
nunc tibi videtur foedu', quia illam non habet.<br>
<b>PY.</B> tace obsecro: quasi vero paullum intersiet.&nbsp;&nbsp;&nbsp;&nbsp;&nbsp;&nbsp;&nbsp;685<br>
ad nos deductus hodiest adulescentulus,<br>
quem tu videre vero velles, Phaedria.<br>
hic est vietu' vetu' veternosus senex,<br>
colore mustelino. <b>PH.</B> hem quae haec est fabula?<br>
&lt;eo> rediges me ut quid egerim egomet nesciam?&nbsp;&nbsp;&nbsp;&nbsp;&nbsp;&nbsp;&nbsp;690<br>
eho tu, emin ego te? <b>DO.</B> emisti. <b>PY.</B> iube mi denuo<br>
respondeat. <b>PH.</B> roga. <b>PY.</B> venisti hodie ad nos? negat.<br>
at ille alter venit annos natu' sedecim,<br>
quem secum adduxit Parmeno. <b>PH.</B> agedum hoc mi expedi<br>
primum: istam quam habes unde habes vestem? taces?&nbsp;&nbsp;&nbsp;&nbsp;&nbsp;&nbsp;695<br>
monstrum homini', non dicturu's? <b>DO.</B> venit Chaerea.<br>
<b>PH.</B> fraterne? <b>DO.</B> ita. <b>PH.</B> quando? <b>DO.</B>
hodie. <b>PH.</B> quam dudum? <b>DO.</B> modo.<br>
<b>PH.</B> quicum? <b>DO.</B> cum Parmenone. <b>PH.</B> norasne &lt;eu>m
prius?<br>
<b>DO.</B> non. [nec quis esset umquam audieram dicier.]<br>
<b>PH.</B> unde igitur fratrem m&lt;eu>m esse scibas? <b>DO.</B> Parmeno&nbsp;&nbsp;&nbsp;&nbsp;&nbsp;700<br>
dicebat &lt;eu>m esse. is dedit mi hanc. <b>PH.</B> occidi.<br>
<b>DO.</B> m&lt;ea>m ipse induit: post una ambo abierunt foras.<br>
<b>PY.</B> iam sati' credi' sobriam esse me et nil mentitam tibi?<br>
iam sati' certumst virginem vitiatam esse? <b>PH.</B> age nunc, belua,<br>
credis huic quod dicat? <b>PY.</B> quid isti credam? res ipsa indicat.&nbsp;&nbsp;&nbsp;&nbsp;&nbsp;705<br>
<b>PH.</B> concede istuc paullulum: audin? etiam [nunc] paullulum:
sat est.<br>
dic dum hoc rursum: Chaerea t&lt;ua>m vestem detraxit tibi?<br>
<b>DO.</B> factum. <b>PH.</B> et east indutu'? <b>DO.</B> factum. <b>PH.</B>
et pro te huc deductust?<br>
<b>&nbsp;&nbsp; DO.</B> ita.<br>
<b>PH.</B> Iuppiter magne, o scelestum atque audacem hominem! <b>PY.</B>
vae mihi:<br>
etiam [nunc] non credes indignis nos esse inrisas modis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;710<br>
<b>PH.</B> mirum ni tu credas quod iste dicat. quid agam nescio.<br>
heus negato rursum. possumne ego hodie ex te exsculpere<br>
verum? vidistine fratrem Chaeream? <b>DO.</B> non. <b>PH.</B> non potest<br>
sine malo fateri, video: sequere hac. modo ait modo negat.<br>
ora me. <b>DO.</B> obsecro te vero, Phaedria. <b>PH.</B> i intro nunciam.&nbsp;&nbsp;&nbsp;&nbsp;&nbsp;&nbsp;715<br>
<b>DO.</B> oiei. <b>PH.</B> alio pacto honeste quomodo hinc abeam nescio.<br>
actumst, siquidem tu me hic etiam, nebulo, ludificabere.&#151;<br>
<b>PY.</B> Parmenoni' tam scio esse hanc tech&lt;i>nam quam me vivere.<br>
<b>DOR.</B> sic est. <b>PY.</B> inveniam pol hodie parem ubi referam
gratiam.<br>
sed nunc quid faciundum censes, Dorias? <b>DOR.</B> de istac rogas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;720<br>
virgine? <b>PY.</B> ita, utrum taceam an praedicemne? <b>DOR.</B> tu
pol, si sapis,<br>
quod scis nescis neque de eunucho neque de vitio virginis.<br>
hac re et te omni turba evolves et illi gratum feceris.<br>
id modo dic, abisse Dorum. <b>PY.</B> ita faciam. <b>DOR.</B> sed videon
Chremen?<br>
Thai' iam aderit. <b>PY.</B> quid ita? <b>DOR.</B> quia, quom inde
abeo, iam tum occeperat&nbsp;&nbsp; 725<br>
turba inter eos. <b>PY.</B> tu aufer aurum hoc. ego scibo ex hoc quid
siet.
</p>

<p>
<b>Chremes Pythias</B>
</p>

<p>
<b>IV.v</B><br>
<b>CH.</B> Attat data hercle verba mihi sunt: vicit vinum quod bibi.<br>
at dum accubabam quam videbar mi esse pulchre sobrius!<br>
postquam surrexi neque pes neque mens sati' suom officium facit.<br>
<b>PY.</B> Chreme. <b>CH.</B> quis est? ehem Pythias: vah quanto nunc
formonsior&nbsp;&nbsp;&nbsp; 730<br>
videre mihi quam dudum! <b>PY.</B> certe tuquidem pol multo hilarior.<br>
<b>CH.</B> verbum hercle hoc verum erit "sine Cerere et Libero friget
Venus".<br>
sed Thai' multo ante venit? <b>PY.</B> anne abiit iam a milite?<br>
<b>CH.</B> iamdudum, aetatem. lites factae sunt inter eos maxumae.<br>
<b>PY.</B> nil dixit tu ut sequerere sese? <b>CH.</B> nil, nisi abiens
mi innuit.&nbsp;&nbsp;&nbsp;&nbsp;&nbsp; 735<br>
<b>PY.</B> eho nonne id sat erat? <b>CH.</B> at nescibam id dicere
illam, nisi quia<br>
correxit miles, quod intellexi minu'; nam me extrusit foras.<br>
sed eccam ipsam: miror ubi ego huic antevorterim.
</p>

<p>
<b>Thais Chremes Pythias</B>
</p>

<p>
<b>IV.vi</B><br>
<b>TH.</B> Credo equidem illum iam adfuturum esse, ut illam [a me]
eripiat: sine veniat.<br>
atqui si illam digito attigerit uno, oculi ilico ecfodientur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;740<br>
usque adeo ego illi(u)s ferre possum ineptiam et magnifica verba,<br>
verba dum sint; verum enim si ad rem conferentur, vapulabit.<br>
<b>CH.</B> Thais, ego iamdudum hic adsum. <b>TH.</B> o mi Chreme, te
ipsum exspectabam.<br>
scin tu turbam hanc propter te esse factam? et adeo ad te attinere
hanc<br>
omnem rem? <b>CH.</B> ad me? qui? quasi istuc . . <b>TH.</B> quia,
dum tibi sororem studeo&nbsp;&nbsp; 745<br>
reddere ac restituere, haec atque hui(u)smodi sum multa passa.<br>
<b>CH.</B> ubi east? <b>TH.</B> domi apud me. <b>CH.</B> hem. <b>TH.</B>
quid est?<br>
educta ita uti teque illaque dignumst. <b>CH.</B> quid ais? <b>TH.</B>
id quod res est.<br>
hanc tibi dono do neque repeto pro illa quicquam abs te preti.<br>
<b>CH.</B> et habetur et referetur, Thais, ita uti merita's gratia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;750<br>
<b>TH.</B> at enim cave ne priu' quam hanc a me accipias amittas, Chreme;<br>
nam haec east quam miles a me vi nunc ereptum venit.<br>
abi tu, cistellam, Pythias, domo ecfer cum monumentis.<br>
<b>CH.</B> viden tu illum, Thais, . . <b>PY.</B> ubi sitast? <b>TH.</B>
in risco: odiosa cessas.<br>
<b>CH.</B> militem secum ad te quantas copias adducere?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;755<br>
attat . . <b>TH.</B> num formidulosus obsecro es, mi homo? <b>CH.</B>
apage sis:<br>
egon formidulosu'? nemost hominum qui vivat minus.<br>
<b>TH.</B> atqui ita opust. <b>CH.</B> ah metuo qualem tu me esse hominem
existumes.<br>
<b>TH.</B> immo hoc cogitato: quicum res tibist peregrinus est,<br>
minu' potens quam tu, minu' notu', minus amicorum hic habens.&nbsp;&nbsp;&nbsp;&nbsp;&nbsp;760<br>
<b>CH.</B> scio istuc. sed tu quod cavere possis stultum admittere
est.<br>
malo ego nos prospicere quam hunc ulcisci accepta iniuria.<br>
tu abi atque obsera ostium intu', dum ego hinc transcurro ad forum:<br>
volo ego adesse hic advocatos nobis in turba hac. <b>TH.</B> mane.<br>
<b>CH.</B> meliust. <b>TH.</B> mane. <b>CH.</B> omitte: iam adero.
<b>TH.</B>
nil opus est istis, Chreme.&nbsp;&nbsp; 765<br>
hoc modo dic, sororem illam t&lt;ua>m esse et te parvam virginem<br>
amisisse, nunc cognosse. signa ostende. <b>PY.</B> adsunt. <b>TH.</B>
cape.<br>
si vim faciet, in ius ducito hominem: intellextin? <b>CH.</B> probe.<br>
<b>TH.</B> fac animo haec praesenti dicas. <b>CH.</B> faciam. <b>TH.</B>
attolle pallium.<br>
perii, huic ipsist opu' patrono, quem defensorem paro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;770
</p>

<p>
<b>Thraso Gnatho Sanga Chremes Thais</B>
</p>

<p>
<b>IV.vii</B><br>
<b>THR.</B> Hancin ego ut contumeliam tam insignem in me accipiam,
Gnatho?<br>
mori me satiust. Simalio, Donax, Syrisce, sequimini.<br>
primum aedis expugnabo. <b>GN.</B> recte. <b>THR.</B> virginem eripiam.
<b>GN.</B>
probe.<br>
<b>THR.</B> male mulcabo ipsam. <b>GN.</B> pulchre. <b>THR.</B> in
medium huc agmen cum<br>
&nbsp;&nbsp;&nbsp;&nbsp; vecti, Donax;<br>
tu, Simalio, in sinistrum cornum; tu, Syrisce, in dexterum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;775<br>
cedo alios: ubi centuriost Sanga et manipulus furum? <b>SA.</B> eccum
adest.<br>
<b>THR.</B> quid ignave? peniculon pugnare, qui istum huc portes, cogitas?<br>
<b>SA.</B> egon? imperatoris virtutem noveram et vim militum;<br>
sine sanguine hoc non posse fieri: qui abstergerem volnera?<br>
<b>THR.</B> ubi alii? <b>GN.</B> qui malum "alii"? solu' Sannio servat
domi.&nbsp;&nbsp;&nbsp;&nbsp;&nbsp;&nbsp; 780<br>
<b>THR.</B> tu hosce instrue; ego hic ero post principia: inde omnibus
signum dabo.<br>
<b>GN.</B> illuc est sapere: ut hosce instruxit, ipsu' sibi cavit loco.<br>
<b>THR.</B> idem hoc iam Pyrru' factitavit. <b>CH.</B> viden tu, Thais,
quam hic rem agit?<br>
nimirum consilium illud rectumst de occludendis aedibus.<br>
<b>TH.</B> sane quod tibi nunc vir videatur esse hic, nebulo magnus
est:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 785<br>
ne metuas. <b>THR.</B> quid videtur? <b>GN.</B> fundam tibi nunc nimi'
vellem dari,<br>
ut tu illos procul hinc ex occulto caederes: facerent fugam.<br>
<b>THR.</B> sed eccam Thaidem ipsam video. <b>GN.</B> quam mox inruimus?
<b>THR.</B>
mane:<br>
omnia prius experiri quam armis sapientem decet.<br>
qui scis an quae iubeam sine vi faciat? <b>GN.</B> di vostram fidem,&nbsp;&nbsp;&nbsp;&nbsp;&nbsp;&nbsp;790<br>
quantist sapere! numquam accedo quin abs te abeam doctior.<br>
<b>THR.</B> Thai', primum hoc mihi responde: quom tibi do istam virginem,<br>
dixtin hos dies mihi soli dare te? <b>TH.</B> quid tum postea?<br>
<b>THR.</B> rogitas? quae mi ante oculos coram amatorem adduxti tuom
. .<br>
<b>TH.</B> quid cum illoc agas? <b>THR.</B> et cum eo clam te subduxti
mihi?&nbsp;&nbsp;&nbsp;&nbsp;&nbsp; 795<br>
<b>TH.</B> lubuit. <b>THR.</B> Pamphilam ergo huc redde, nisi vi mavis
eripi.<br>
<b>CH.</B> tibi illam reddat aut tu eam tangas, omnium . . ? <b>GN.</B>
ah quid agis? tace.<br>
<b>THR.</B> quid tu tibi vis? ego non tangam meam? <b>CH.</B> tuam
autem, furcifer?<br>
<b>GN.</B> cave sis: nescis quoi maledicas nunc viro. <b>CH.</B> non
tu hinc abis?<br>
scin tu ut tibi res se habeat? si quicquam hodie hic turbae coeperis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;800<br>
faciam ut hui(u)s loci di&lt;ei>que meique semper memineris.<br>
<b>GN.</B> miseret t&lt;ui> me qui hunc tantum hominem facias inimicum
tibi.<br>
<b>CH.</B> diminuam ego caput tuum hodie, nisi abis. <b>GN.</B> &lt;ai>n
vero, canis?<br>
sicin agis? <b>THR.</B> quis tu homo es? quid tibi vis? quid cum illa
r&lt;ei> tibist?<br>
<b>CH.</B> scibi': principio &lt;ea>m esse dico liberam. <b>THR.</B>
hem. <b>CH.</B>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;805<br>
&nbsp;&nbsp;&nbsp;&nbsp; civem Atticam. <b>THR.</B> hui.<br>
<b>CH.</B> m&lt;ea>m sororem. <b>THR.</B> os durum. <b>CH.</B> miles,
nunc adeo edico tibi<br>
ne vim facias ullam in illam. Thais, ego eo ad Sophronam<br>
nutricem, ut eam adducam et signa ostendam haec. <b>THR.</B> tun me
prohibeas<br>
meam ne tangam? <b>CH.</B> prohibebo inquam. <b>GN.</B> audin tu? hic
furti se adligat:<br>
sat[is] hoc tibist. <b>THR.</B> idem hoc tu [ais], Thai'? <b>TH.</B>
quaere qui respondeat.&#151;&nbsp;&nbsp;&nbsp; 810<br>
<b>THR.</B> quid nunc agimu'? <b>GN.</B> quin redeamu': iam haec tibi
aderit supplicans<br>
ultro. <b>THR.</B> credin? <b>GN.</B> immo certe: novi ingenium mulierum:<br>
nolunt ubi velis, ubi nolis cupiunt ultro. <b>THR.</B> bene putas.<br>
<b>GN.</B> iam dimitto exercitum? <b>THR.</B> ubi vis. <b>GN.</B> Sanga,
ita ut fortis decet<br>
milites, domi focique fac vicissim ut memineris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;815<br>
<b>SA.</B> iamdudum animus est in patinis. <b>GN.</B> frugi es. <b>THR.</B>
vos me hac sequimini.
</p>

<p>
<b>ACTVS V</B></p>

<p>
<b>Thais Pythias</B>
</p>

<p>
<b>V.i</B><br>
<b>TH.</B> Pergin, scelesta, mecum perplexe loqui?<br>
"scio nescio abiit audivi, ego non adfui."<br>
non tu istuc mihi dictura aperte es quidquid est?<br>
virgo conscissa veste lacrumans opticet;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;820<br>
eunuchus abiit: quam ob rem? [aut] quid factumst? taces?<br>
<b>PY.</B> quid tibi ego dicam misera? illum eunuchum negant<br>
fuisse. <b>TH.</B> quis fuit igitur? <b>PY.</B> iste Chaerea.<br>
<b>TH.</B> qui Chaerea? <b>PY.</B> iste ephebu' frater Phaedriae.<br>
<b>TH.</B> quid ais, venefica? <b>PY.</B> atqui certe comperi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;825<br>
<b>TH.</B> quid is obsecro ad nos? quam ob rem adductust? <b>PY.</B>
nescio;<br>
nisi amasse credo Pamphilam. <b>TH.</B> hem misera occidi,<br>
infelix, siquidem tu istaec vera praedicas.<br>
num id lacrumat virgo? <b>PY.</B> id opinor. <b>TH.</B> quid ais, sacrilega?<br>
istucine interminata sum hinc abiens tibi?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;830<br>
<b>PY.</B> quid facerem? ita ut tu iusti, soli creditast.<br>
<b>TH.</B> scelesta, ovem lupo commisisti. dispudet<br>
sic mihi data esse verba. quid illuc hominis est?<br>
<b>PY.</B> era mea, tace tace obsecro, salvae sumus:<br>
habemus hominem ipsum. <b>TH.</B> ubi is est? <b>PY.</B> em ad sinist&lt;e>ram.&nbsp;835<br>
viden? <b>TH.</B> video. <b>PY.</B> conprendi iube, quantum potest.<br>
<b>TH.</B> quid illo faciemu', stulta? <b>PY.</B> quid facias, rogas?<br>
vide amabo, si non, quom aspicias, os inpudens<br>
videtur! non est? tum quae ei(u)s confidentiast!
</p>

<p>
<b>Chaerea Thais Pythias</B>
</p>

<p>
<b>V.ii</B><br>
<b>CH.</B> Apud Antiphonem uterque, mater et pater,&nbsp;&nbsp;&nbsp;&nbsp;&nbsp;&nbsp;840<br>
quasi dedita opera domi erant, ut nullo modo<br>
intro ire possem quin viderent me. interim<br>
dum ante ostium sto, notu' mihi quidam obviam<br>
venit. ubi vidi, ego me in pedes quantum queo<br>
in angiportum quoddam desertum, inde item&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;845<br>
in aliud, inde in aliud: ita miserrimus<br>
fui fugitando nequi' me cognosceret.<br>
sed estne haec Thai' quam video? ipsast. haereo<br>
quid faciam. quid mea autem? quid faciet mihi?<br>
<b>TH.</B> adeamu'. bone vir Dore, salve: dic mihi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;850<br>
aufugistin? <b>CH.</B> era, factum. <b>TH.</B> satine id tibi placet?<br>
<b>CH.</B> non. <b>TH.</B> credin te inpune habiturum? <b>CH.</B> unam
hanc noxiam<br>
amitte: si aliam admisero umquam, occidito.<br>
<b>TH.</B> num m&lt;ea>m saevitiam veritus es? <b>CH.</B> non. <b>TH.</B>
quid igitur?<br>
<b>CH.</B> hanc metui ne me criminaretur tibi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;855<br>
<b>TH.</B> quid feceras? <b>CH.</B> paullum quiddam. <b>PY.</B> eho
"paullum", inpudens?<br>
an paullum hoc esse tibi videtur, virginem<br>
vitiare civem? <b>CH.</B> conservam esse credidi.<br>
<b>PY.</B> conservam! vix me contineo quin involem in<br>
capillum, monstrum: etiam ultro derisum advenit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;860<br>
<b>TH.</B> abin hinc, insana? <b>PY.</B> quid ita? vero debeam,<br>
credo, isti quicquam furcifero si id fecerim;<br>
praesertim quom se servom fateatur tuom.<br>
<b>TH.</B> missa haec faciamu'. non te dignum, Chaerea,<br>
fecisti; nam si ego digna hac contumelia&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;865<br>
sum maxume, at tu indignu' qui faceres tamen.<br>
neque edepol quid nunc consili capiam scio<br>
de virgine istac: ita conturbasti mihi<br>
rationes omnis, ut eam non possim suis<br>
ita ut aequom fuerat atque ut studui tradere,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;870<br>
ut solidum parerem hoc mi beneficium, Chaerea.<br>
<b>CH.</B> at nunc de(h)inc spero aeternam inter nos gratiam<br>
fore, Thai'. saepe ex hui(u)smodi re quapiam et<br>
malo principio magna familiaritas<br>
conflatast. quid si hoc quispiam voluit deus?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;875<br>
<b>TH.</B> equidem pol in eam partem accipioque et volo.<br>
<b>CH.</B> immo ita quaeso. unum hoc scito, contumeliae<br>
me non fecisse causa, sed amoris. <b>TH.</B> scio,<br>
et pol propterea mage nunc ignosco tibi.<br>
non adeo inhumano ingenio sum, Chaerea,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;880<br>
neque ita inperita ut quid amor valeat nesciam.<br>
<b>CH.</B> te quoque iam, Thais, ita me di bene ament, amo.<br>
<b>PY.</B> tum pol tibi ab istoc, era, cavendum intellego.<br>
<b>CH.</B> non ausim. <b>PY.</B> nil tibi quicquam credo. <b>TH.</B>
desinas.<br>
<b>CH.</B> nunc ego te in hac re mi oro ut adiutrix sies,&nbsp;&nbsp;&nbsp;&nbsp;885<br>
ego me tuae commendo et committo fide[i],<br>
te mihi patronam capio, Thai', te obsecro:<br>
emoriar si non hanc uxorem duxero.<br>
<b>TH.</B> tamen si pater . . ? <b>CH.</B> quid? ah volet, certo scio,<br>
civis modo haec sit. <b>TH.</B> paullulum opperirier&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;890<br>
si vis, iam frater ipse hic aderit virginis;<br>
nutricem accersitum iit quae illam aluit parvolam:<br>
in cognoscendo tute ipse aderi', Chaerea.<br>
<b>CH.</B> ego vero maneo. <b>TH.</B> vin interea, dum venit,<br>
domi opperiamur potiu' quam hic ante ostium?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;895<br>
<b>CH.</B> immo percupio. <b>PY.</B> quam tu rem actura obsecro es?<br>
<b>TH.</B> nam quid ita? <b>PY.</B> rogitas? hunc tu in aedis cogitas<br>
recipere posthac? <b>TH.</B> quor non? <b>PY.</B> crede hoc m&lt;eae>
fide[i],<br>
dabit hic pugnam aliquam denuo. <b>TH.</B> au tace obsecro.<br>
<b>PY.</B> parum perspexisse ei(u)s videre audaciam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;900<br>
<b>CH.</B> non faciam, Pythias. <b>PY.</B> non credo, Chaerea,<br>
nisi si commissum non erit. <b>CH.</B> quin, Pythias,<br>
tu me servato. <b>PY.</B> neque pol servandum tibi<br>
quicquam dare ausim neque te servare: apage te.<br>
<b>TH.</B> adest optume ipse frater. <b>CH.</B> perii hercle: obsecro&nbsp;&nbsp;&nbsp;&nbsp;&nbsp;905<br>
abeamus intro, Thais: nolo me in via<br>
cum hac veste videat. <b>TH.</B> quam ob rem tandem? an quia pudet?<br>
<b>CH.</B> id ipsum. <b>PY.</B> id ipsum? virgo vero! <b>TH.</B> i
prae, sequor.<br>
tu istic mane ut Chremem intro ducas, Pythias.
</p>

<p>
<b>Pythias Chremes Sophrona</B>
</p>

<p>
<b>V.iii</B><br>
<b>PY.</B> Quid, quid venire in mentem nunc possit mihi,&nbsp;&nbsp;&nbsp;&nbsp;&nbsp;&nbsp;&nbsp;910<br>
quidnam qui referam sacrilego illi gratiam<br>
qui hunc suppos&lt;i>vit nobis? <b>CH.</B> move vero ocius<br>
te nutrix. <b>SO.</B> moveo. <b>CH.</B> video, sed nil promoves.<br>
<b>PY.</B> iamne ostendisti signa nutrici? <b>CH.</B> omnia.<br>
<b>PY.</B> amabo, quid ait? cognoscitne? <b>CH.</B> ac memoriter.&nbsp;&nbsp;&nbsp;&nbsp;&nbsp;915<br>
<b>PY.</B> probe edepol narras; nam illi faveo virgini.<br>
ite intro: iamdudum era vos exspectat domi.&#151;<br>
virum bonum eccum Parmenonem incedere<br>
video: vide ut otiosus it! si dis placet,<br>
spero me habere qui hunc meo excruciem modo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;920<br>
ibo intro de cognitione ut certum sciam:<br>
post exibo atque hunc perterrebo sacrilegum.
</p>

<p>
<b>Parmeno Pythias</B>
</p>

<p>
<b>V.iv</B><br>
<b>PA.</B> Reviso quidnam Chaerea hic rerum gerat.<br>
quod si astu rem tractavit, di vostram fidem,<br>
quantam et quam veram laudem capiet Parmeno!&nbsp;&nbsp;&nbsp;&nbsp;&nbsp;&nbsp;925<br>
nam ut mittam quod ei amorem difficillimum et<br>
carissimum, a meretrice avara virginem<br>
quam amabat, eam confeci sine molestia<br>
sine sumptu et sine dispendio: tum hoc alterum,<br>
id verost quod ego mi puto palmarium,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;930<br>
me repperisse quo modo adulescentulus<br>
meretricum ingenia et mores posset noscere<br>
mature, ut quom cognorit perpetuo oderit.<br>
quae dum foris sunt nil videtur mundius,<br>
nec mage compositum quicquam nec magis elegans&nbsp;&nbsp;&nbsp;&nbsp;&nbsp;&nbsp;&nbsp;935<br>
quae cum amatore quom cenant ligurriunt.<br>
harum videre inluviem sordes inopiam,<br>
quam inhonestae solae sint domi atque avidae cibi,<br>
quo pacto ex iure hesterno panem atrum vorent,<br>
nosse omnia haec salus est adulescentulis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;940<br>
<b>PY.</B> ego pol te pro istis dictis et factis, scelus,<br>
ulciscar, ut ne inpune in nos inluseris.<br>
pro deum fidem, facinu' foedum! o infelicem adulescentulum!<br>
o scelestum Parmenonem, qui istum huc adduxit! <b>PA.</B> quid est?<br>
<b>PY.</B> miseret me: itaque ut ne viderem, misera huc ecfugi foras.&nbsp;&nbsp;&nbsp;&nbsp;&nbsp;&nbsp;945<br>
quae futura exempla dicunt in illum indigna! <b>PA.</B> o Iuppiter,<br>
quae illaec turbast? numnam ego perii? adibo. quid istuc, Pythias?<br>
quid ais? in quem exempla fient? <b>PY.</B> rogitas, audacissime?<br>
perdidisti istum quem adduxti pro eunucho adulescentulum,<br>
dum studes dare verba nobis. <b>PA.</B> quid ita? aut quid factumst?
cedo.&nbsp;&nbsp;&nbsp; 950<br>
<b>PY.</B> dicam: virginem istam, Thaidi hodie quae dono datast,<br>
scis eam hinc civem esse? et fratrem ei(u)s [esse] adprime nobilem?<br>
<b>PA.</B> nescio. <b>PY.</B> atqui sic inventast: eam istic vitiavit
miser.<br>
ille ubi id rescivit factum frater violentissimus<br>
<b>PA.</B> quidnam fecit? <b>PY.</B> conligavit primum eum miseris
modis.&nbsp;&nbsp;&nbsp;&nbsp;&nbsp;&nbsp;&nbsp; 955<br>
<b>PA.</B> hem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;955a<br>
conligavit? <b>PY.</B> atque quidem orante ut ne id faceret Thaide.<br>
<b>PA.</B> quid ais? <b>PY.</B> nunc minatur porro sese id quod moechis
solet:<br>
quod ego numquam vidi fieri neque velim. <b>PA.</B> qua audacia<br>
tantum facinus audet? <b>PY.</B> quid ita "tantum"? <b>PA.</B> an non
tibi hoc maxumumst?<br>
quis homo pro moecho umquam vidit in domo meretricia&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;960<br>
prendi quemquam? <b>PY.</B> nescio. <b>PA.</B> at ne hoc nesciatis,
Pythias:<br>
dico edico vobis nostrum esse illum erilem filium. <b>PY.</B> hem<br>
obsecro, an is est? <b>PA.</B> nequam in illum Thai' vim fieri sinat!<br>
atque adeo autem quor non egomet intro eo? <b>PY.</B> vide, Parmeno,<br>
quid agas, ne neque illi prosis et tu pereas; nam hoc putant&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;965<br>
quidquid factumst ex te esse ortum. <b>PA.</B> quid igitur faciam miser?<br>
quidve incipiam? ecce autem video rure redeuntem senem.<br>
dicam huic an non? ei dicam hercle; etsi mihi magnum malum<br>
scio paratum; sed necessest huic ut subveniat. <b>PY.</B> sapis.<br>
ego abeo intro: tu isti narra omne[m] ordine[m] ut factum siet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;970
</p>

<p>
<b>Senex Parmeno</B>
</p>

<p>
<b>V.v</B><br>
<b>SE.</B> Ex m&lt;eo> propinquo rure hoc capio commodi:<br>
neque agri neque urbis odium me umquam percipit.<br>
ubi satias coepit fieri commuto locum.<br>
sed estne ille noster Parmeno? et certe ipsus est.<br>
quem praestolare, Parmeno, hic ante ostium?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;975<br>
<b>PA.</B> quis homost? ehem salvom te advenire, ere, gaudeo.<br>
<b>SE.</B> quem praestolare? <b>PA.</B> perii: lingua haeret metu.
<b>SE.</B>
hem<br>
quid est? quid trepidas? satine salve? dic mihi.<br>
<b>PA.</B> ere, primum te arbitrari [id] quod res est velim:<br>
quidquid huiu' factumst, culpa non factumst mea.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;980<br>
<b>SE.</B> quid? <b>PA.</B> recte sane interrogasti: oportuit<br>
rem praenarrasse me. emit quendam Phaedria<br>
eunuchum quem dono huic daret. <b>SE.</B> quoi? <b>PA.</B> Thaidi.<br>
<b>SE.</B> emit? perii hercle. quanti? <b>PA.</B> viginti minis.<br>
<b>SE.</B> actumst. <b>PA.</B> tum quandam fidicinam amat hic Chaerea.&nbsp;&nbsp;&nbsp;985<br>
<b>SE.</B> hem quid? amat? an scit ill' iam quid meretrix siet?<br>
an in astu venit? aliud ex alio malum!<br>
<b>PA.</B> ere, ne me spectes: me inpulsore haec non facit.<br>
<b>SE.</B> omitte de te dicere. ego te, furcifer,<br>
si vivo . . ! sed istuc quidquid est primum expedi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;990<br>
<b>PA.</B> is pro illo eunucho ad Thaidem hanc deductus est.<br>
<b>SE.</B> pro eunuchon? <b>PA.</B> sic est. hunc pro moecho postea<br>
conprendere intus et constrinxere. <b>SE.</B> occidi.<br>
<b>PA.</B> audaciam meretricum specta. <b>SE.</B> numquid est<br>
aliud mali damnive quod non dixeris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;995<br>
relicuom? <b>PA.</B> tantumst. <b>SE.</B> cesso huc intro rumpere?&#151;<br>
<b>PA.</B> non dubiumst quin mi magnum ex hac re sit malum;<br>
nisi, quia necessu' fuit hoc facere, id gaudeo<br>
propter me hisce aliquid esse eventurum mali.<br>
nam iamdiu aliquam causam quaerebat senex&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1000<br>
quam ob rem insigne aliquid faceret is: nunc repperit.
</p>

<p>
<b>Pythias Parmeno</B>
</p>

<p>
<b>V.vi</B><br>
<b>PY.</B> Numquam edepol quicquam iamdiu quod mage vellem evenire<br>
mi evenit quam quod modo senex intro ad nos venit errans.<br>
mihi solae ridiculo fuit quae quid timeret scibam.<br>
<b>PA.</B> quid hoc autemst? <b>PY.</B> nunc id prodeo ut conveniam
Parmenonem.&nbsp;&nbsp;&nbsp; 1005<br>
sed ubi obsecro est? <b>PA.</B> me quaerit haec. <b>PY.</B> atque eccum
video: adibo.<br>
<b>PA.</B> quid est, inepta? quid tibi vis? quid rides? pergin? <b>PY.</B>
perii:<br>
defessa iam sum misera te ridendo. <b>PA.</B> quid ita? <b>PY.</B>
rogitas?<br>
numquam pol hominem stultiorem vidi nec videbo. ah<br>
non possum sati' narrare quos ludos praebueris intus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1010<br>
[de sene quem fecisti ingredi pulsantem ut&lt;i> senes solent].&nbsp;&nbsp;&nbsp;&nbsp;1010a<br>
at etiam primo callidum et disertum credidi hominem.<br>
quid? ilicone credere ea quae dixi oportuit te?<br>
an paenitebat flagiti, te auctore quod fecisset<br>
adulescens, ni miserum insuper etiam patri indicares?<br>
nam quid illi credis animi tum fuisse, ubi vestem vidit&nbsp;&nbsp;&nbsp;&nbsp;&nbsp;1015<br>
illam esse eum indutum pater? quid est? iam scis te perisse?<br>
<b>PA.</B> ehem quid dixti, pessuma? an mentita es? etiam rides?<br>
itan lepidum tibi visumst, scelus, nos inridere? <b>PY.</B> nimium.<br>
<b>PA.</B> siquidem istuc inpune habueris . . ! <b>PY.</B> verum? <b>PA.</B>
reddam hercle. <b>PY.</B> credo:<br>
sed in diem istuc, Parmeno, est fortasse quod minare.&nbsp;&nbsp;&nbsp;&nbsp;&nbsp;&nbsp;&nbsp;1020<br>
tu iam pendebi' qui stultum adulescentulum nobilitas<br>
flagitiis et eundem indicas: uterque in te exempla edent.<br>
<b>PA.</B> nullus sum. <b>PY.</B> hic pro illo munere tibi honos est
habitus: abeo.<br>
<b>PA.</B> egomet meo indicio miser quasi sorex hodie perii.
</p>

<p>
<b>Gnatho Thraso Parmeno</B>
</p>

<p>
<b>V.vii</B><br>
<b>GN.</B> Quid nunc? qua spe aut quo consilio huc imu'? quid coeptas,
Thraso?&nbsp;&nbsp;&nbsp;&nbsp;&nbsp; 1025<br>
<b>TH.</B> egone? ut Thaidi me dedam et faciam quod iubeat. <b>GN.</B>
quid est?<br>
<b>TH.</B> qui minu' quam Hercules servivit Omphalae? <b>GN.</B> exemplum
placet.<br>
(utinam tibi conmitigari videam sandalio caput!)<br>
sed fores crepuerunt ab ea. <b>TH.</B> perii: quid hoc autemst mali?<br>
hunc ego numquam videram etiam: quidnam hic properans prosilit?&nbsp;&nbsp;&nbsp;&nbsp;1030
</p>

<p>
<b>Chaerea Parmeno Gnatho Thraso</B>
<b>V.viii</B><br>
<b>CH.</B> O populares, ecqui' me hodie vivit fortunatior?<br>
nemo hercle quisquam; nam in me plane di potestatem suam<br>
omnem ostendere quoi tam subito tot congruerint commoda.<br>
<b>PA.</B> quid hic laetus est? <b>CH.</B> o Parmeno mi, o m&lt;ea>rum
voluptatum omnium<br>
inventor inceptor perfector, scis me in quibu' sim gaudiis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;1035<br>
scis Pamphilam m&lt;ea>m inventam civem? <b>PA.</B> audivi. <b>CH.</B>
scis sponsam mihi?<br>
<b>PA.</B> bene, ita me di ament, factum. <b>GN.</B> audin tu, hic
quid ait? <b>CH.</B> tum<br>
&nbsp;&nbsp;&nbsp;&nbsp; autem Phaedriae<br>
m&lt;eo> fratri gaudeo esse amorem omnem in tranquillo: unast domus;<br>
Thais patri se commendavit, in clientelam et fidem<br>
nobis dedit se. <b>PA.</B> fratris igitur Thai' totast? <b>CH.</B>
scilicet.&nbsp;&nbsp;&nbsp;&nbsp;&nbsp; 1040<br>
<b>PA.</B> iam hoc aliud est quod gaudeamu': miles pelletur foras.<br>
<b>CH.</B> tu frater ubi ubi est fac quam primum haec audiat. <b>PA.</B>
visam domum.&#151;<br>
<b>TH.</B> numquid, Gnatho, tu dubitas quin ego nunc perpetuo perierim?<br>
<b>GN.</B> sine dubio opinor. <b>CH.</B> quid commemorem primum aut
laudem maxume?<br>
illumne qui mihi dedit consilium ut facerem, an me qui id ausu' sim&nbsp;&nbsp;&nbsp;&nbsp;&nbsp;1045<br>
incipere, an fortunam conlaudem quae gubernatrix fuit,<br>
quae tot res tantas tam opportune in unum conclusit diem,<br>
an m&lt;ei> patris festivitatem et facilitatem? o Iuppiter,<br>
serva obsecro haec bona nobis!
</p>

<p>
<b>Phaedria Chaerea Thraso Gnatho</B>
</p>

<p>
<b>V.ix</B><br>
<b>&nbsp;&nbsp;&nbsp;&nbsp;&nbsp; PH.</B> Di vostram fidem, incredibilia<br>
Parmeno modo quae narravit. sed ubist frater? <b>CH.</B> praesto adest.&nbsp;&nbsp;&nbsp;&nbsp;1050<br>
<b>PH.</B> gaudeo. <b>CH.</B> sati' credo. nil est Thaide hac, frater,
tua<br>
digniu' quod ametur: ita nostrae omnist fautrix familiae. <b>PH.</B>
hui<br>
mihi illam laudas? <b>TH.</B> perii, quanto minu' sp&lt;ei> 'st tanto
magis amo.<br>
obsecro, Gnatho, in te spes est. <b>GN.</B> quid vis faciam? <b>TH.</B>
perfice hoc<br>
precibu' pretio ut haeream in parte aliqua tandem apud Thaidem.&nbsp;&nbsp;&nbsp;&nbsp;1055<br>
<b>GN.</B> difficilest. <b>TH.</B> siquid conlubitum, novi te. hoc
si feceris,<br>
quodvis donum praemium a me optato: id optatum auferes.<br>
<b>GN.</B> itane? <b>TH.</B> sic erit. <b>GN.</B> si efficio hoc, postulo
ut mihi tua domus<br>
te praesente absente pateat, invocato ut sit locus<br>
semper. <b>TH.</B> do fidem futurum. <b>GN.</B> adcingar. <b>PH.</B>
quem ego hic audio?&nbsp;&nbsp;&nbsp; 1060<br>
o Thraso. <b>TH.</B> salvete. <b>PH.</B> tu fortasse quae facta hic
sient<br>
nescis. <b>TH.</B> scio. <b>PH.</B> quor te ergo in his ego conspicor
regionibus?<br>
<b>TH.</B> vobis fretu'. <b>PH.</B> scin quam fretu'? miles, edico
tibi,<br>
si te in platea offendero hac post umquam, quod dicas mihi<br>
"alium quaerebam, iter hac habui": periisti. <b>GN.</B> heia haud sic
decet.&nbsp;&nbsp;&nbsp;&nbsp;&nbsp; 1065<br>
<b>PH.</B> dictumst. <b>TH.</B> non cognosco vostrum tam superbum .
. <b>PH.</B> sic ago.<br>
<b>GN.</B> prius audite paucis: quod quom dixero, si placuerit,<br>
facitote. <b>CH.</B> audiamu'. <b>GN.</B> tu concede paullum istuc,
Thraso.<br>
principio ego vos ambos credere hoc mihi vehementer velim,<br>
me huiu' quidquid facio id facere maxume causa mea;&nbsp;&nbsp;&nbsp;&nbsp;&nbsp;&nbsp;&nbsp;1070<br>
verum si idem vobis prodest, vos non facere inscitiast.<br>
<b>PH.</B> quid id est? <b>GN.</B> militem rivalem ego recipiundum
censeo. <b>PH.</B> hem<br>
recipiundum? <b>GN.</B> cogita modo: tu hercle cum illa, Phaedria,<br>
ut lubenter vivis (etenim bene lubenter victitas),<br>
quod des paullumst et necessest multum accipere Thaidem.&nbsp;&nbsp;&nbsp;&nbsp;&nbsp;1075<br>
ut tuo amori suppeditare possit sine sumptu tuo ad<br>
omnia haec, magis opportunu' nec magis ex usu tuo<br>
nemost. principio et habet quod det et dat nemo largius.<br>
fatuos est, insulsu' tardu', stertit noctes et dies:<br>
neque istum metuas ne amet mulier: facile pellas ubi velis.&nbsp;&nbsp;&nbsp;&nbsp;&nbsp;&nbsp;&nbsp;1080<br>
<b>CH.</B> quid agimus? <b>GN.</B> praeterea hoc etiam, quod ego vel
primum puto,<br>
accipit homo nemo meliu' prorsu' neque prolixius.<br>
<b>CH.</B> mirum ni illoc homine quoquo pacto opust. <b>PH.</B> idem
ego arbitror.<br>
<b>GN.</B> recte facitis. unum etiam hoc vos oro, ut me in vostrum
gregem<br>
recipiati': sati' diu hoc iam saxum vorso. <b>PH.</B> recipimus.&nbsp;&nbsp;&nbsp;&nbsp;&nbsp;&nbsp;1085<br>
<b>CH.</B> ac lubenter. <b>GN.</B> at ego pro istoc, Phaedria et tu
Chaerea,<br>
hunc comedendum vobis propino et deridendum. <b>CH.</B> placet.<br>
<b>PH.</B> dignus est. <b>GN.</B> Thraso, ubi vis accede. <b>TH.</B>
obsecro te, quid agimus?<br>
<b>GN.</B> quid? isti te ignorabant: postquam is mores ostendi tuos<br>
et conlaudavi secundum facta et virtutes tuas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1090<br>
impetravi. <b>TH.</B> bene fecisti: gratiam habeo maxumam.<br>
numquam etiam fui usquam quin me omnes amarent plurimum.<br>
<b>GN.</B> dixin ego in hoc esse vobis Atticam elegantiam?<br>
<b>PH.</B> nil praeter promissum est. ite hac. <b>CANTOR.</B> vos valete
et plaudite!
</p>

<p class=border></P>

<p>
<table border=0 cellspacing=15 cellpadding=0 align=Center>
<tr>
	<td><a href="ter.html">Terence</A>
	<td><a href="index.html">The Latin Library</A>
	<td><a href="classics.html">The Classics Page</A>
</TABLE>
</p>
</BODY>
</HTML>