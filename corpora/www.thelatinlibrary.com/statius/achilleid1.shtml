<html>
	<head>
		<title>
			Statius: Achilleid I
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>PVBLIVS PAPINIVS STATIVS<br>
ACHILLEID I
</p>

<p class=border></P>

<p>
&nbsp;&nbsp;&nbsp;&nbsp;Magnanimum Aeaciden formidatamque Tonanti<br>
progeniem et patrio vetitam succedere caelo,<br>
diva, refer. quamquam acta viri multum inclita cantu<br>
Maeonio (sed plura vacant), nos ire per omnem&#151;<br>
sic amor est&#151;heroa velis Scyroque latentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Dulichia proferre tuba nec in Hectore tracto<br>
sistere, sed tota iuvenem deducere Troia.<br>
tu modo, si veterem digno deplevimus haustu,<br>
da fontes mihi, Phoebe, novos ac fronde secunda<br>
necte comas: neque enim Aonium nemus advena pulso&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
nec mea nunc primis augescunt tempora vittis.<br>
scit Dircaeus ager meque inter prisca parentum<br>
nomina cumque suo numerant Amphione Thebae.<br>
&nbsp;&nbsp;&nbsp;&nbsp;&nbsp;At tu, quem longe primum stupet Itala virtus<br>
Graiaque, cui geminae florent vatumque ducumque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
certatim laurus&#151;olim dolet altera vinci&#151;,<br>
da veniam ac trepidum patere hoc sudare parumper<br>
pulvere: te longo necdum fidente paratu<br>
molimur magnusque tibi praeludit Achilles.<br>
&nbsp;&nbsp;&nbsp;&nbsp;&nbsp;Solverat Oebalio classem de litore pastor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
Dardanus incautas blande populatus Amyclas<br>
plenaque materni referens praesagia somni<br>
culpatum relegebat iter, qua condita ponto<br>
fluctibus invisis iam Nereis imperat Helle,<br>
cum Thetis Idaeos&#151;heu numquam vana parentum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>
auguria!&#151;expavit vitreo sub gurgite remos.<br>
nec mora et undosis turba comitante sororum<br>
prosiluit thalamis: fervent coeuntia Phrixi<br>
litora et angustum dominas non explicat aequor.<br>
&nbsp;&nbsp;&nbsp;&nbsp;&nbsp;Illa ubi discusso primum subit aera ponto,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br>
'Me petit haec, mihi classis' ait 'funesta minatur,<br>
agnosco monitus et Protea vera locutum.<br>
ecce novam Priamo facibus de puppe levatis<br>
fert Bellona nurum: video iam mille carinis<br>
Ionium Aegaeumque premi; nec sufficit, omnis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br>
quod plaga Graiugenum tumidis coniurat Atridis:<br>
iam pelago terrisque meus quaeretur Achilles,<br>
et volet ipse sequi. quid enim cunabula parvo<br>
Pelion et torvi commisimus antra magistri?<br>
illic, ni fallor, Lapitharum proelia ludit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br>
inprobus et patria iam se metitur in hasta.<br>
o dolor, o seri materno in corde timores!<br>
non potui infelix, cum primum gurgite nostro<br>
Rhoeteae cecidere trabes, attollere magnum<br>
aequor et incesti praedonis vela profunda&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br>
tempestate sequi cunctasque inferre sorores?<br>
nunc quoque&#151;sed tardum, iam plena iniuria raptae.<br>
ibo tamen pelagique deos dextramque secundi,<br>
quod superest, complexa Iovis per Tethyos annos<br>
grandaevumque patrem supplex miseranda rogabo &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br>
unam hiemem.' Dixit magnumque in tempore regem<br>
aspicit. Oceano veniebat ab hospite, mensis<br>
laetus et aequoreo diffusus nectare vultus,<br>
unde hiemes ventique silent; cantuque quieto<br>
armigeri Tritones eunt scopulosaque cete&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><br>
Tyrrhenique greges circumque infraque rotantur<br>
rege salutato; placidis ipse arduus undis<br>
eminet et triplici telo iubet ire iugales;<br>
illi spumiferos glomerant a pectore cursus,<br>
pone natant delentque pedum vestigia cauda;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br>
cum Thetis: 'O magni genitor rectorque profundi,<br>
aspicis in qualis miserum patefeceris usus<br>
aequor? eunt tutis terrarum crimina velis,<br>
ex quo iura freti maiestatemque repostam<br>
rupit Iasonia puppis Pagasaea rapina.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><br>
en aliud furto scelus et spolia hospita portans<br>
navigat iniustae temerarius arbiter Idae,<br>
eheu quos gemitus terris caeloque daturus,<br>
quos mihi! sic Phrygiae pensamus gaudia palmae,<br>
hi Veneris mores, hoc gratae munus alumnae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</span><br>
has saltem&#151;num semideos nostrumque reportant<br>
Thesea?&#151;si quis adhuc undis honor, obrue puppes,<br>
aut permitte fretum! nulla inclementia: fas sit<br>
pro nato timuisse mihi. da pellere luctus,<br>
nec tibi de tantis placeat me fluctibus unum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</span><br>
litus et Iliaci scopulos habitare sepulcri.'<br>
&nbsp;&nbsp;&nbsp;&nbsp;&nbsp;Orabat laniata genas et pectore nudo<br>
caeruleis obstabat equis. sed rector aquarum<br>
invitat curru dictisque ita mulcet amicis:<br>
'Ne pete Dardaniam frustra, Theti, mergere classem;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span><br>
fata vetant: ratus ordo deis miscere cruentas<br>
Europamque Asiamque manus, consultaque belli<br>
Iuppiter et tristes edixit caedibus annos.<br>
quem tu illic natum Sigeo in pulvere, quanta<br>
aspicies victrix Phrygiarum funera matrum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span><br>
cum tuus Aeacides tepido modo sanguine Teucros<br>
undabit campos, modo crassa exire vetabit<br>
flumina et Hectoreo tardabit funere currus<br>
inpelletque manu nostros, opera inrita, muros!<br>
Pelea iam desiste queri thalamosque minores:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><br>
crederis peperisse Iovi; nec inulta dolebis<br>
cognatisque utere fretis: dabo tollere fluctus,<br>
cum reduces Danai nocturnaque signa Caphereus<br>
exseret et dirum pariter quaeremus Ulixem.'<br>
&nbsp;&nbsp;&nbsp;&nbsp;&nbsp;Dixerat. illa gravi vultum demissa repulsa,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><br>
quae iam excire fretum et ratibus bellare parabat<br>
Iliacis, alios animo commenta paratus,<br>
tristis ad Haemonias detorquet bracchia terras.<br>
ter conata manu, liquidum ter gressibus aequor<br>
reppulit et niveas feriunt vada Thessala plantas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">100</span><br>
laetantur montes et conubialia pandunt<br>
antra sinus lateque deae Sperchios abundat<br>
obvius et dulci vestigia circuit unda.<br>
illa nihil gavisa locis, sed coepta fatigat<br>
pectore consilia et sollers pietate magistra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">105</span><br>
longaevum Chirona petit. domus ardua montem<br>
perforat et longo suspendit Pelion arcu;<br>
pars exhausta manu, partem sua ruperat aetas.<br>
signa tamen divumque tori et quem quisque sacrarit<br>
accubitu genioque locum monstrantur; at intra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">110</span><br>
Centauri stabula alta patent, non aequa nefandis<br>
fratribus: hic hominum nullos experta cruores<br>
spicula nec truncae bellis genialibus orni<br>
aut consanguineos fracti crateres in hostes,<br>
sed pharetrae insontes et inania terga ferarum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">115</span><br>
haec quoque dum viridis; nam tunc labor unus inermi<br>
nosse salutiferas dubiis animantibus herbas,<br>
aut monstrare lyra veteres heroas alumno.<br>
et tunc venatu rediturum in limine primo<br>
opperiens properatque dapes largoque serenat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">120</span><br>
igne domum, cum visa procul de litore surgens<br>
Nereis; erumpit silvis&#151;dant gaudia vires&#151;<br>
notaque desueto crepuit senis ungula campo.<br>
tunc blandus dextra atque imos demissus in armos<br>
pauperibus tectis inducit et admonet antri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">125</span><br>
&nbsp;&nbsp;&nbsp;&nbsp;&nbsp;Iamdudum tacito lustrat Thetis omnia visu<br>
nec perpessa moras: 'Ubinam mea pignora, Chiron,<br>
dic', ait, 'aut cur ulla puer iam tempora ducit<br>
te sine? non merito trepidus sopor atraque matri<br>
signa deum et magnos utinam mentita timores?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">130</span><br>
namque modo infensos utero mihi contuor enses,<br>
nunc planctu livere manus, modo in ubera saevas<br>
ire feras; saepe ipsa&#151;nefas!&#151;sub inania natum<br>
Tartara et ad Stygios iterum fero mergere fontes.<br>
hos abolere metus magici iubet ordine sacri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">135</span><br>
Carpathius vates puerumque sub axe peracto<br>
secretis lustrare fretis, ubi litora summa<br>
Oceani et genitor tepet inlabentibus astris<br>
Pontus. ibi ignotis horrenda piacula divis<br>
donaque&#151;sed longum cuncta enumerare vetorque.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">140</span><br>
trade magis!' sic ficta parens: neque enim ille dedisset,<br>
si molles habitus et tegmina foeda fateri<br>
ausa seni. tunc ipse refert: 'Duc, optima, quaeso,<br>
duc, genetrix, humilique deos infringe precatu.<br>
nam superant tua vota modum placandaque multum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">145</span><br>
invidia est. non addo metum, sed vera fatebor:<br>
nescio quid magnum&#151;nec me patria omina fallunt&#151;<br>
vis festina parat tenuesque supervenit annos.<br>
olim et ferre minas avideque audire solebat<br>
imperia et nostris procul haut discedere ab antris;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">150</span><br>
nunc illum non Ossa capit, non Pelion ingens<br>
Pharsaliaeve nives. ipsi mihi saepe queruntur<br>
Centauri raptasque domos abstractaque coram<br>
armenta et semet campis fluviisque fugari,<br>
insidiasque et bella parant tumideque minantur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">155</span><br>
olim equidem, Argoos pinus cum Thessala reges<br>
hac veheret, iuvenem Alciden et Thesea vidi-<br>
-sed taceo.' Figit gelidus Nereida pallor:<br>
ille aderat multo sudore et pulvere maior,<br>
et tamen arma inter festinatosque labores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">160</span><br>
dulcis adhuc visu: niveo natat ignis in ore<br>
purpureus fulvoque nitet coma gratior auro.<br>
necdum prima nova lanugine vertitur aetas,<br>
tranquillaeque faces oculis et plurima vultu<br>
mater inest: qualis Lycia venator Apollo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">165</span><br>
cum redit et saevis permutat plectra pharetris.<br>
forte et laetus adest&#151;o quantum gaudia formae<br>
adiciunt!&#151;: fetam Pholoes sub rupe leaenam<br>
perculerat ferro vacuisque reliquerat antris<br>
ipsam, sed catulos adportat et incitat ungues.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">170</span><br>
quos tamen, ut fido genetrix in limine visa est,<br>
abicit exceptamque avidis circumligat ulnis,<br>
iam gravis amplexu iamque aequus vertice matri.<br>
insequitur magno iam tunc conexus amore<br>
Patroclus tantisque extenditur aemulus actis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">175</span><br>
par studiis aevique modis, sed robore longe,<br>
et tamen aequali visurus Pergama fato.<br>
&nbsp;&nbsp;&nbsp;&nbsp;&nbsp;Protinus ille subit rapido quae proxima saltu<br>
flumina fumantisque genas crinemque novatur<br>
fontibus: Eurotae qualis vada Castor anhelo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">180</span><br>
intrat equo fessumque sui iubar excitat astri.<br>
miratur comitque senex, nunc pectora mulcens<br>
nunc fortis umeros; angunt sua gaudia matrem.<br>
tunc libare dapes Baccheaque munera Chiron<br>
orat et attonitae varia oblectamina nectens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">185</span><br>
elicit extremo chelyn et solantia curas<br>
fila movet leviterque expertas pollice chordas<br>
dat puero. canit ille libens inmania laudum<br>
semina: quot tumidae superarit iussa novercae<br>
Amphitryoniades, crudum quo Bebryca caestu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">190</span><br>
obruerit Pollux, quanto circumdata nexu<br>
ruperit Aegides Minoia bracchia tauri,<br>
maternos in fine toros superisque gravatum<br>
Pelion: hic victo risit Thetis anxia vultu.<br>
nox trahit in somnos; saxo collabitur ingens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">195</span><br>
Centaurus blandusque umeris se innectit Achilles,<br>
quamquam ibi fida parens, adsuetaque pectora mavult.<br>
&nbsp;&nbsp;&nbsp;&nbsp;&nbsp;At Thetis undisonis per noctem in rupibus astans,<br>
quae nato secreta velit, quibus abdere terris<br>
destinet, huc illuc divisa mente volutat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">200</span><br>
proxima, sed studiis multum Mavortia, Thrace;<br>
nec Macetum gens dura placet laudumque daturi<br>
Cecropidae stimulos; nimium opportuna carinis<br>
Sestos Abydenique sinus. placet ire per artas<br>
Cycladas; hic spretae Myconosque humilisque Seriphos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">205</span><br>
et Lemnos non aequa viris atque hospita Delos<br>
gentibus. inbelli nuper Lycomedis ab aula<br>
virgineos coetus et litora persona ludo<br>
audierat, duros laxantem Aegaeona nexus<br>
missa sequi centumque dei numerare catenas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">210</span><br>
haec placet, haec timidae tellus tutissima matri.<br>
qualis vicino volucris iam sedula partu<br>
iamque timens, qua fronde domum suspendat inanem;<br>
providet hic ventos, hic anxia cogitat angues,<br>
hic homines: tandem dubiae placet umbra, novisque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">215</span><br>
vix stetit in ramis et protinus arbor amatur.<br>
&nbsp;&nbsp;&nbsp;&nbsp;&nbsp;Altera consilio superest tristemque fatigat<br>
cura deam, natum ipsa sinu conplexa per undas<br>
an magno Tritone ferat, ventosne volucres<br>
advocet an pelago solitam Thaumantida pasci.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">220</span><br>
elicit inde fretis et murice frenat acuto<br>
delphinas biiugos, quos illi maxima Tethys<br>
gurgite Atlanteo pelagi sub valle sonora<br>
nutrierat&#151;nullis vada per Neptunia glaucae<br>
tantus honos formae nandique potentia nec plus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">225</span><br>
pectoris humani&#151;; iubet hos subsistere pleno<br>
litore, ne nudae noceant contagia terrae.<br>
ipsa dehinc toto resolutum pectore Achillem,<br>
qui pueris sopor, Haemonii de rupibus antri<br>
ad placidas deportat aquas et iussa tacere&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">230</span><br>
litora; monstrat iter totoque effulgurat orbe<br>
Cynthia. prosequitur divam celeresque recursus<br>
securus pelagi Chiron rogat udaque celat<br>
lumina et abreptos subito iamiamque latentes<br>
erecto prospectat equo, qua cana parumper&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">235</span><br>
spumant signa fugae et liquido perit orbita ponto.<br>
illum non alias rediturum ad Thessala Tempe<br>
iam tristis Pholoe, iam nubilus ingemit Othrys<br>
et tenuior Sperchios aquis speluncaque docti<br>
muta senis; quaerunt puerilia carmina Fauni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">240</span><br>
et sperata diu plorant conubia Nymphae.<br>
&nbsp;&nbsp;&nbsp;&nbsp;&nbsp;Iam premit astra dies humilique ex aequore Titan<br>
rorantes evolvit equos et ab aethere magno<br>
sublatum curru pelagus cadit, at vada mater<br>
Scyria iamdudum fluctus emensa tenebat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">245</span><br>
exierantque iugo fessi delphines erili,<br>
cum pueri tremefacta quies oculique patentes<br>
infusum sensere diem. stupet aere primo:<br>
quae loca, qui fluctus, ubi Pelion? omnia versa<br>
atque ignota videt dubitatque agnoscere matrem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">250</span><br>
occupat illa manu blandeque adfata paventem:<br>
'Si mihi, care puer, thalamos sors aequa tulisset,<br>
quos dabat, aetheriis ego te conplexa tenerem<br>
sidus grande plagis, magnique puerpera caeli<br>
nil humiles Parcas terrenaque fata vererer.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">255</span><br>
nunc inpar tibi, nate, genus, praeclusaque leti<br>
tantum a matre via est; quin et metuenda propinquant<br>
tempora et extremis admota pericula metis.<br>
cedamus, paulumque animos submitte viriles<br>
atque habitus dignare meos. si Lydia dura&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">260</span><br>
pensa manu mollesque tulit Tirynthius hastas,<br>
si decet aurata Bacchum vestigia palla<br>
verrere, virgineos si Iuppiter induit artus,<br>
nec magnum ambigui fregerunt Caenea sexus:<br>
hac sine, quaeso, minas nubemque exire malignam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">265</span><br>
mox iterum campos, iterum Centaurica reddam<br>
lustra tibi: per ego hoc decus et ventura iuventae<br>
gaudia, si terras humilemque experta maritum<br>
te propter, si progenitum Stygos amne severo<br>
armavi&#151;totumque utinam!&#151;, cape tuta parumper&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">270</span><br>
tegmina nil nocitura animo. cur ora reducis<br>
quidve parant oculi? pudet hoc mitescere cultu?<br>
per te, care puer, cognata per aequora iuro,<br>
nesciet hoc Chiron.' sic horrida pectora tractat<br>
nequiquam mulcens; obstat genitorque roganti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">275</span><br>
nutritorque ingens et cruda exordia magnae<br>
indolis. effrenae tumidum velut igne iuventae<br>
si quis equum primis submittere temptet habenis:<br>
ille diu campis fluviisque et honore superbo<br>
gavisus non colla iugo, non aspera praebet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 280</span><br>
ora lupis dominique fremit captivus inire<br>
imperia atque alios miratur discere cursus.<br>
&nbsp;&nbsp;&nbsp;&nbsp;&nbsp;Quis deus attonitae fraudes astumque parenti<br>
contulit? indocilem quae mens detraxit Achillem?<br>
Palladi litoreae celebrabat Scyros honorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">285</span><br>
forte diem, placidoque satae Lycomede sorores<br>
luce sacra patriis, quae rara licentia, muris<br>
exierant dare veris opes divaeque severas<br>
fronde ligare comas et spargere floribus hastam.<br>
omnibus eximium formae decus, omnibus idem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">290</span><br>
cultus et expleto teneri iam fine pudoris<br>
virginitas matura toris annique tumentes.<br>
sed quantum virides pelagi Venus addita Nymphas<br>
obruit, aut umeris quantum Diana relinquit<br>
Naidas, effulget tantum regina decori&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">295</span><br>
Deidamia chori pulchrisque sororibus obstat.<br>
illius et roseo flammatur purpura vultu<br>
et gemmis lux maior inest et blandius aurum:<br>
atque ipsi par forma deaest, si pectoris angues<br>
ponat et exempta pacetur casside vultus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">300</span><br>
hanc ubi ducentem longe socia agmina vidit,<br>
trux puer et nullo temeratus pectora motu<br>
deriguit totisque novum bibit ossibus ignem.<br>
nec latet haustus amor, sed fax vibrata medullis<br>
in vultus atque ora redit lucemque genarum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">305</span><br>
tinguit et inpulsam tenui sudore pererrat.<br>
lactea Massagetae veluti cum pocula fuscant<br>
sanguine puniceo vel ebur corrumpitur ostro,<br>
sic variis manifesta notis palletque rubetque<br>
flamma repens. eat atque ultro ferus hospita sacra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">310</span><br>
disiciat turbae securus et inmemor aevi,<br>
ni pudor et iunctae teneat reverentia matris.<br>
ut pater armenti quondam ductorque futurus,<br>
cui nondum toto peraguntur cornua gyro,<br>
cum sociam pastus niveo candore iuvencam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">315</span><br>
aspicit, ardescunt animi primusque per ora<br>
spumat amor, spectant hilares obstantque magistri.<br>
&nbsp;&nbsp;&nbsp;&nbsp;&nbsp;Occupat arrepto iam conscia tempore mater:<br>
'Hasne inter simulare choros et bracchia ludo<br>
nectere, nate, grave est? gelida quid tale sub Ossa&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">320</span><br>
Peliacisque iugis? o si mihi iungere curas<br>
atque alium portare sinu contingat Achillem!'<br>
mulcetur laetumque rubet visusque protervos<br>
obliquat vestesque manu leviore repellit.<br>
aspicit ambiguum genetrix cogique volentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">325</span><br>
iniecitque sinus; tum colla rigentia mollit<br>
submittitque graves umeros et fortia laxat<br>
bracchia et inpexos certo domat ordine crines<br>
ac sua dilecta cervice monilia transfert;<br>
et picturato cohibens vestigia limbo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">330</span><br>
incessum motumque docet fandique pudorem.<br>
qualiter artifici victurae pollice cerae<br>
accipiunt formas ignemque manumque sequuntur,<br>
talis erat divae natum mutantis imago.<br>
nec luctata diu; superest nam plurimus illi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">335</span><br>
invita virtute decor, fallitque tuentes<br>
ambiguus tenuique latens discrimine sexus.<br>
&nbsp;&nbsp;&nbsp;&nbsp;&nbsp;Procedunt, iterumque monens iterumque fatigans<br>
blanda Thetis: 'Sic ergo gradum, sic ora manusque,<br>
nate, feres comitesque modis imitabere fictis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">340</span><br>
ne te suspectum molli non misceat aulae<br>
rector et incepti pereant mendacia furti.'<br>
dicit et admoto non cessat comere tactu.<br>
sic ubi virgineis Hecate lassata Therapnis<br>
ad patrem fratremque redit, comes haeret eunti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">345</span><br>
mater et ipsa umeros exsertaque bracchia velat;<br>
ipsa arcum pharetrasque locat vestemque latentem<br>
deducit sparsosque tumet conponere crines.<br>
&nbsp;&nbsp;&nbsp;&nbsp;&nbsp;Protinus adgreditur regem atque ibi testibus aris<br>
'Hanc tibi' ait 'nostri germanam, rector, Achillis&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">350</span><br>
nonne vides ut torva genas aequandaque fratri?&#151;<br>
tradimus. arma umeris arcumque animosa petebat<br>
ferre et Amazonio conubia pellere ritu.<br>
sed mihi curarum satis est pro stirpe virili;<br>
haec calathos et sacra ferat, tu frange regendo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">355</span><br>
indocilem sexuque tene, dum nubilis aetas<br>
solvendusque pudor; neve exercere protervas<br>
gymnadas aut lustris nemorum concede vagari.<br>
intus ale et similes inter seclude puellas;<br>
litore praecipue portuque arcere memento.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">360</span><br>
vidisti modo vela Phrygum: iam mutua iura<br>
fallere transmissae pelago didicere carinae.'<br>
&nbsp;&nbsp;&nbsp;&nbsp;&nbsp;Accedit dictis pater ingenioque parentis<br>
occultum Aeaciden&#151;quis divum fraudibus obstet?&#151;<br>
accipit; ultro etiam veneratur supplice dextra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">365</span><br>
et grates electus agit: nec turba piarum<br>
Scyriadum cessat nimio defigere visu<br>
virginis ora novae, quantum cervice comisque<br>
emineat quantumque umeros ac pectora fundat.<br>
dehinc sociare choros castisque accedere sacris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">370</span><br>
hortantur ceduntque loco et contingere gaudent.<br>
qualiter Idaliae volucres, ubi mollia frangunt<br>
nubila, iam longum caeloque domoque gregatae,<br>
si iunxit pinnas diversoque hospita tractu<br>
venit avis, cunctae primum mirantur et horrent;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">375</span><br>
mox propius propiusque volant, atque aere in ipso<br>
paulatim fecere suam plausuque secundo<br>
circumeunt hilares et ad alta cubilia ducunt.<br>
&nbsp;&nbsp;&nbsp;&nbsp;&nbsp;Digreditur multum cunctata in limine mater,<br>
dum repetit monitus arcanaque murmura figit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">380</span><br>
auribus et tacito dat verba novissima vultu.<br>
tunc excepta freto longe cervice reflexa<br>
abnatat et blandis adfatur litora votis:<br>
'Cara mihi tellus, magnae cui pignora curae<br>
depositumque ingens timido commisimus astu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 385</span><br>
sis felix taceasque, precor, quo more tacebat<br>
Creta Rheae; te longus honos aeternaque cingent<br>
templa nec instabili fama superabere Delo,<br>
et ventis et sacra fretis interque vadosas<br>
Cycladas, Aegaeae frangunt ubi saxa procellae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">390</span><br>
Nereidum tranquilla domus iurandaque nautis<br>
insula; ne solum Danaas admitte carinas,<br>
ne, precor! "Hic thiasi tantum et nihil utile bellis:"<br>
hoc famam narrare doce, dumque arma parantur<br>
Dorica et alternum Mavors interfurit orbem,&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">395</span><br>
cedo equidem&#151;sit virgo pii Lycomedis Achilles.'<br>
&nbsp;&nbsp;&nbsp;&nbsp;&nbsp;Interea meritos ultrix Europa dolores<br>
dulcibus armorum furiis et supplice regum<br>
conquestu flammata movet; quippe ambit Atrides<br>
ille magis, cui nupta domi, facinusque relatu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">400</span><br>
asperat Iliacum: captam sine Marte, sine armis<br>
progeniem caeli Spartaeque potentis alumnam,<br>
iura, fidem, superos una calcata rapina.<br>
hoc foedus Phrygium, haec geminae commercia terrae?<br>
quid maneat populos, ubi tanta iniuria primos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">405</span><br>
degrassata duces?&#151;coeunt gens omnis et aetas:<br>
nec tantum exciti, bimari quos Isthmia vallo<br>
claustra nec undisonae quos circuit umbo Maleae,<br>
sed procul, admotas Phrixi qua semita iungi<br>
Europamque Asiamque vetat, quasque ordine gentes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">410</span><br>
litore Abydeno maris alligat unda superni.<br>
fervet amor belli concussasque erigit urbes.<br>
aera domat Temese, quatitur navalibus ora<br>
Eubois, innumera resonant incude Mycenae,<br>
Pisa novat currus, Nemee dat terga ferarum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">415</span><br>
Cirrha sagittiferas certat stipare pharetras,<br>
Lerna gravis clipeos caesis vestire iuvencis.<br>
dat bello pedites Aetolus et asper Acarnan,<br>
Argos agit turmas, vacuantur pascua ditis<br>
Arcadiae, frenat celeres Epiros alumnos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">420</span><br>
Phocis et Aoniae iaculis rarescitis umbrae,<br>
murorum tormenta Pylos Messenaque tendunt.<br>
nulla inmunis humus; velluntur postibus altis<br>
arma olim dimissa patrum, flammisque liquescunt<br>
dona deum; ereptum superis Mars efferat aurum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">425</span><br>
nusquam umbrae veteres: minor Othrys et ardua sidunt<br>
Taygeta, exuti viderunt aera montes.<br>
iam natat omne nemus; caeduntur robora classi,<br>
silva minor remis. ferrum lassatur in usus<br>
innumeros, quod rostra liget, quod muniat arma,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">430</span><br>
belligeros quod frenet equos, quod mille catenis<br>
squalentis nectat tunicas, quod sanguine fumet<br>
vulneraque alta bibat, quod conspirante veneno<br>
inpellat mortes; tenuant umentia saxa<br>
attritu et pigris addunt mucronibus iras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">435</span><br>
nec modus aut arcus lentare aut fundere glandes<br>
aut torrere sudes galeasque attollere conis.<br>
hos inter motus pigram gemit una quietem<br>
Thessalia et geminis incusat fata querellis,<br>
quod senior Peleus nec adhuc maturus Achilles.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">440</span><br>
&nbsp;&nbsp;&nbsp;&nbsp;&nbsp;Iam Pelopis terras Graiumque exhauserat orbem<br>
praecipitans in transtra viros insanus equosque<br>
Bellipotens. fervent portus et operta carinis<br>
stagna suasque hiemes classis promota suosque<br>
attollit fluctus; ipsum iam puppibus aequor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">445</span><br>
deficit et totos consumunt carbasa ventos.<br>
&nbsp;&nbsp;&nbsp;&nbsp;&nbsp;Prima ratis Danaas Hecateia congregat Aulis,<br>
rupibus expositis longique crepidine dorsi<br>
Euboicum scandens Aulis mare, litora multum<br>
montivagae dilecta deae, iuxtaque Caphereus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">450</span><br>
latratum pelago tollens caput. ille Pelasgas<br>
ut vidit tranare rates, ter monte ter undis<br>
intonuit saevaeque dedit praesagia noctis.<br>
coetus ibi armorum Troiae fatalis, ibi ingens<br>
iuratur bellum, donec sol annuus omnes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">455</span><br>
conficeret metas. tunc primum Graecia vires<br>
contemplata suas; tunc sparsa ac dissona moles<br>
in corpus vultumque coit et rege sub uno<br>
disposita est. sic curva feras indago latentes<br>
claudit et admotis paulatim cassibus artat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">460</span><br>
illae ignem sonitumque pavent diffusaque linquunt<br>
avia miranturque suum decrescere montem,<br>
donec in angustam ceciderunt undique vallem;<br>
inque vicem stupuere greges socioque timore<br>
mansuescunt: simul hirtus aper, simul ursa lupusque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">465</span><br>
cogitur et captos contempsit cerva leones.<br>
&nbsp;&nbsp;&nbsp;&nbsp;&nbsp;Sed quamquam et gemini pariter sua bella capessant<br>
Atridae famamque avida virtute paternam<br>
Tydides Sthenelusque premant, nec cogitet annos<br>
Antilochus septemque Aiax umbone coruscet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">470</span><br>
armenti reges atque aequum moenibus orbem,<br>
consiliisque armisque vigil contendat Ulixes:<br>
omnis in absentem belli manus ardet Achillem,<br>
nomen Achillis amant et in Hectora solus Achilles<br>
poscitur; illum unum Teucris Priamoque loquuntur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">475</span><br>
fatalem. quis enim Haemoniis sub vallibus alter<br>
creverit effossa reptans nive? cuius adortus<br>
cruda rudimenta et teneros formaverit annos<br>
Centaurus? patrii propior cui linea caeli,<br>
quemve alium Stygios tulerit secreta per amnes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">480</span><br>
Nereis et pulchros ferro praestruxerit artus?<br>
haec Graiae castris iterant traduntque cohortes.<br>
cedit turba ducum vincique haud maesta fatetur.<br>
sic cum pallentes Phlegraea in castra coirent<br>
caelicolae iamque Odrysiam Gradivus in hastam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">485</span><br>
surgeret et Libycos Tritonia tolleret angues<br>
ingentemque manu curvaret Delius arcum,<br>
stabat anhela metu solum Natura Tonantem<br>
respiciens, quando ille hiemes tonitrusque vocaret<br>
nubibus, igniferam quot fulmina posceret Aetnen.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 490</span><br>
&nbsp;&nbsp;&nbsp;&nbsp;&nbsp;Atque ibi dum mixta vallati plebe suorum<br>
et maris et belli consultant tempora reges,<br>
increpitans magno vatem Calchanta tumultu<br>
Protesilaus ait&#151;namque huic bellare cupido<br>
praecipua et primae iam tunc data gloria mortis&#151;:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">495</span><br>
'O nimium Phoebi tripodumque oblite tuorum<br>
Thestoride, quando ora deo possessa movebis<br>
iustius aut quaenam Parcarum occulta recludes?<br>
cernis ut ignotum cuncti stupeantque fremantque<br>
Aeaciden? sordet volgo Calydonius heros&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">500</span><br>
et magno genitus Telamone Aiaxque secundus;<br>
nos quoque&#151;sed Mavors et Troia arrepta probabunt.<br>
illum neglectis&#151;pudet heu!&#151;ductoribus omnes<br>
belligerum ceu numen amant. dic ocius: aut cur<br>
serta comis et multus honos? quibus abditus oris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">505</span><br>
quave iubes tellure peti? nam fama nec antris<br>
Chironis patria nec degere Peleos aula.<br>
heia, inrumpe deos et fata latentia vexa,<br>
laurigerosque ignes, si quando, avidissimus hauri!<br>
arma horrenda tibi saevosque remisimus enses,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">510</span><br>
numquam has inbelles galea violabere vittas,<br>
sed felix numeroque ducum praestantior omni,<br>
si magnum Danais pro te dependis Achillem.'<br>
&nbsp;&nbsp;&nbsp;&nbsp;&nbsp;Iamdudum trepido circumfert lumina motu<br>
intrantemque deum primo pallore fatetur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">515</span><br>
Thestorides; mox igne genas et sanguine torquens<br>
nec socios nec castra videt, sed caecus et absens<br>
nunc superum magnos deprendit in aethere coetus,<br>
nunc sagas adfatur aves, nunc dura sororum<br>
licia, turiferas modo consulit anxius aras&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">520</span><br>
flammarumque apicem rapit et caligine sacra<br>
pascitur. exsiliunt crines rigidisque laborat<br>
vitta comis, nec colla loco nec in ordine gressus.<br>
tandem fessa tremens longis mugitibus ora<br>
solvit, et oppositum vox eluctata furorem est:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">525</span><br>
'Quo rapis ingentem magni Chironis alumnum<br>
femineis, Nerei, dolis? huc mitte: quid aufers?<br>
non patiar: meus iste, meus. tu diva profundi?<br>
et me Phoebus agit. latebris quibus abdere temptas<br>
eversorem Asiae? video per Cycladas altas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">530</span><br>
attonitam et turpi quaerentem litora furto.<br>
occidimus: placuit Lycomedis conscia tellus.<br>
o scelus! en fluxae veniunt in pectora vestes.<br>
scinde, puer, scinde et timidae ne cede parenti.<br>
ei mihi raptus abit! quaenam haec procul inproba virgo?'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">535</span><br>
&nbsp;&nbsp;&nbsp;&nbsp;&nbsp;Hic nutante gradu stetit amissisque furoris<br>
viribus ante ipsas tremefactus conruit aras.<br>
tunc haerentem Ithacum Calydonius occupat heros:<br>
'Nos vocat iste labor: neque enim comes ire recusem,<br>
si tua cura trahat. licet ille sonantibus antris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">540</span><br>
Tethyos aversae gremioque prematur aquosi<br>
Nereos, invenies. tu tantum providus astu<br>
tende animum vigilem fecundumque erige pectus:<br>
non mihi quis vatum dubiis in casibus ausit<br>
fata videre prior.' subicit gavisus Ulixes:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">545</span><br>
'Sic deus omnipotens firmet, sic adnuat illa<br>
virgo paterna tibi! sed me spes lubrica tardat:<br>
grande quidem armatum castris inducere Achillem,<br>
sed si fata negent, quam foedum ac triste reverti!<br>
vota tamen Danaum non intemptata relinquam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">550</span><br>
iamque adeo aut aderit mecum Peleius heros,<br>
aut verum penitus latet et sine Apolline Calchas.'<br>
&nbsp;&nbsp;&nbsp;&nbsp;&nbsp;Conclamant Danai stimulatque Agamemno volentes.<br>
laxantur coetus resolutaque murmure laeto<br>
agmina discedunt, quales iam nocte propinqua&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">555</span><br>
e pastu referuntur aves, vel in antra reverti<br>
melle novo gravidas mitis videt Hybla catervas.<br>
nec mora, iam dextras Ithacesia carbasus auras<br>
poscit, et in remis hilaris sedere iuventus.<br>
&nbsp;&nbsp;&nbsp;&nbsp;&nbsp;At procul occultum falsi sub imagine sexus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">560</span><br>
Aeaciden furto iam noverat una latenti<br>
Deidamia virum; sed opertae conscia culpae<br>
cuncta pavet tacitasque putat sentire sorores.<br>
namque ut virgineo stetit in grege durus Achilles<br>
exsolvitque rudem genetrix digressa pudorem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">565</span><br>
protinus elegit comitem, quamquam omnis in illum<br>
turba coit, blandeque novas nil tale timenti<br>
admovet insidias: illam sequiturque premitque<br>
improbus, illam oculis iterumque iterumque resumit.<br>
nunc nimius lateri non evitantis inhaeret,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">570</span><br>
nunc levibus sertis, lapsis nunc sponte canistris,<br>
nunc thyrso parcente ferit, modo dulcia notae<br>
fila lyrae tenuesque modos et carmina monstrat<br>
Chironis ducitque manum digitosque sonanti<br>
infringit citharae, nunc occupat ora canentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">575</span><br>
et ligat amplexus et mille per oscula laudat.<br>
illa libens discit, quo vertice Pelion, et quis<br>
Aeacides, puerique auditum nomen et actus<br>
adsidue stupet et praesentem cantat Achillem.<br>
ipsa quoque et validos proferre modestius artus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">580</span><br>
et tenuare rudes attrito pollice lanas<br>
demonstrat reficitque colos et perdita dura<br>
pensa manu; vocisque sonum pondusque tenentis,<br>
quodque fugit comites, nimio quod lumine sese<br>
figat et in verbis intempestivus anhelet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">585</span><br>
miratur; iam iamque dolos aperire parantem<br>
virginea levitate fugit prohibetque fateri.<br>
sic sub matre Rhea iuvenis regnator Olympi<br>
oscula securae dabat insidiosa sorori<br>
frater adhuc, medii donec reverentia cessit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">590</span><br>
sanguinis et versos germana expavit amores.<br>
[tandem detecti timidae Nereidos astus.]<br>
&nbsp;&nbsp;&nbsp;&nbsp;&nbsp;Lucus Agenorei sublimis ad orgia Bacchi<br>
stabat et admissum caelo nemus; huius in umbra<br>
alternam renovare piae trieterida matres&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">595</span><br>
consuerant scissumque pecus terraque revulsas<br>
ferre trabes gratosque deo praestare furores.<br>
lex procul ire mares; iterat praecepta verendus<br>
ductor, inaccessumque viris edicitur antrum.<br>
nec satis est: stat fine dato metuenda sacerdos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">600</span><br>
exploratque aditus, ne quis temerator oberret<br>
agmine femineo: tacitus sibi risit Achilles.<br>
illum virgineae ducentem signa catervae<br>
magnaque difficili solventem bracchia motu&#151;<br>
et sexus pariter decet et mendacia matris&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">605</span><br>
mirantur comites. nec iam pulcherrima turbae<br>
Deidamia suae tantumque admota superbo<br>
vincitur Aeacidae, quantum premit ipsa sorores.<br>
ut vero e tereti demisit nebrida collo<br>
errantesque sinus hedera collegit et alte&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">610</span><br>
cinxit purpureis flaventia tempora vittis<br>
vibravitque gravi redimitum missile dextra,<br>
attonito stat turba metu sacrisque relictis<br>
illum ambire libet pronosque attollere vultus.<br>
talis, ubi ad Thebas vultumque animumque remisit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">615</span><br>
Euhius et patrio satiavit pectora luxu,<br>
serta comis mitramque levat thyrsumque virentem<br>
armat et hostiles invisit fortior Indos.<br>
&nbsp;&nbsp;&nbsp;&nbsp;&nbsp;Scandebat roseo medii fastigia caeli<br>
Luna iugo, totis ubi somnus inertior alis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">620</span><br>
defluit in terras mutumque amplectitur orbem.<br>
consedere chori paulumque exercita pulsu<br>
aera tacent, tenero cum solus ab agmine Achilles<br>
haec secum: 'Quonam timidae commenta parentis<br>
usque feres? primumque imbelli carcere perdes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">625</span><br>
florem animi? non tela licet Mavortia dextra,<br>
non trepidas agitare feras? ubi campus et amnes<br>
Haemonii? quaerisne meos, Sperchie, natatus<br>
promissasque comas? an desertoris alumni<br>
nullus honos, Stygiasque procul iam raptus ad umbras&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">630</span><br>
dicor, et orbatus plangit mea funera Chiron?<br>
tu nunc tela manu, nostros tu dirigis arcus<br>
nutritosque mihi scandis, Patrocle, iugales:<br>
ast ego pampineis diffundere bracchia thyrsis<br>
et tenuare colus&#151;pudet haec taedetque fateri&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">635</span><br>
iam scio. quin etiam dilectae virginis ignem<br>
aequaevamque facem captus noctesque diesque<br>
dissimulas. quonam usque premes urentia pectus<br>
vulnera? teque marem&#151;pudet heu!&#151;nec amore probabis?'<br>
&nbsp;&nbsp;&nbsp;&nbsp;&nbsp;Sic ait et densa noctis gavisus in umbra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">640</span><br>
tempestiva suis torpere silentia furtis<br>
vi potitur votis et toto pectore veros<br>
admovet amplexus; vidit chorus omnis ab alto<br>
astrorum et tenerae rubuerunt cornua Lunae.<br>
illa quidem clamore nemus montemque replevit;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">645</span><br>
sed Bacchi comites, discussa nube soporis,<br>
signa choris indicta putant; fragor undique notus<br>
tollitur, et thyrsos iterum vibrabat Achilles,<br>
ante tamen dubiam verbis solatus amicis:<br>
'Ille ego&#151;quid trepidas?&#151;genitum quem caerula mater&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">650</span><br>
paene Iovi silvis nivibusque inmisit alendum<br>
Thessalicis. nec ego hos cultus aut foeda subissem<br>
tegmina, ni primo te visa in litore: cessi<br>
te propter, tibi pensa manu, tibi mollia gesto<br>
tympana. quid defles magno nurus addita ponto?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">655</span><br>
quid gemis ingentes caelo paritura nepotes?<br>
"Sed pater&#151;" ante igni ferroque excisa iacebit<br>
Scyros et in tumidas ibunt haec versa procellas<br>
moenia, quam saevo mea tu conubia pendas<br>
funere: non adeo parebimus omnia matri.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">660</span><br>
[vade sed ereptum celes taceasque pudorem.]<br>
&nbsp;&nbsp;&nbsp;&nbsp;&nbsp;Obstipuit tantis regina exterrita monstris,<br>
quamquam olim suspecta fides, et comminus ipsum<br>
horruit et facies multum mutata fatentis.<br>
quid faciat? casusne suos ferat ipsa parenti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">665</span><br>
seque simul iuvenemque premat, fortassis acerbas<br>
hausurum poenas? et adhuc in corde manebat<br>
ille diu deceptus amor: silet aegra premitque<br>
iam commune nefas; unam placet addere furtis<br>
altricem sociam, precibus quae victa duorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">670</span><br>
adnuit. illa astu tacito raptumque pudorem<br>
surgentemque uterum atque aegros in pondere menses<br>
occuluit, plenis donec stata tempora metis<br>
attulit et partus index Lucina resolvit.<br>
&nbsp;&nbsp;&nbsp;&nbsp;&nbsp;Iamque per Aegaeos ibat Laertia flexus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">675</span><br>
puppis, et innumerae mutabant Cyclades oras;<br>
iam Paros Olearosque latent; iam raditur alta<br>
Lemnos et a tergo decrescit Bacchica Naxos,<br>
ante oculos crescente Samo; iam Delos opacat<br>
aequor: ibi e celsa libant carchesia puppi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">680</span><br>
responsique fidem et verum Calchanta precantur.<br>
audiit Arquitenens Zephyrumque e vertice Cynthi<br>
inpulit et dubiis pleno dedit omina velo.<br>
it pelago secura ratis: quippe alta Tonantis<br>
iussa Thetin certas fatorum vertere leges&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">685</span><br>
arcebant aegram lacrimis ac multa gementem,<br>
quod non erueret pontum ventisque fretisque<br>
omnibus invisum iam tunc sequeretur Ulixem.<br>
&nbsp;&nbsp;&nbsp;&nbsp;&nbsp;Frangebat radios humili iam pronus Olympo<br>
Phoebus et Oceani penetrabile litus anhelis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">690</span><br>
promittebat equis, cum se scopulosa levavit<br>
Scyros; in hanc totos emisit puppe rudentes<br>
dux Laertiades sociisque resumere pontum<br>
imperat et remis Zephyros supplere cadentes.<br>
accedunt iuxta, et magis indubitata magisque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">695</span><br>
Scyros erat placidique super Tritonia custos<br>
litoris. egressi numen venerantur amicae<br>
Aetolusque Ithacusque deae. tunc providus heros,<br>
hospita ne subito terrerent moenia coetu,<br>
puppe iubet remanere suos; ipse ardua fido&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">700</span><br>
cum Diomede petit. sed iam praevenerat arcis<br>
litoreae servator Abas ignotaque regi<br>
ediderat, sed Graia tamen, succedere terris<br>
carbasa. procedunt, gemini ceu foedere iuncto<br>
hiberna sub nocte lupi: licet et sua pulset&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">705</span><br>
natorumque fames, penitus rabiemque minasque<br>
dissimulant humilesque meant, ne nuntiet hostes<br>
cura canum et trepidos moneat vigilare magistros.<br>
&nbsp;&nbsp;&nbsp;&nbsp;&nbsp;Sic segnes heroes eunt campumque patentem,<br>
qui medius portus celsamque interiacet urbem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">710</span><br>
alterno sermone terunt; prior occupat acer<br>
Tydides: 'Qua nunc verum ratione paramus<br>
scrutari? namque ambiguo sub pectore pridem<br>
verso, quid inbelles thyrsos mercatus et aera<br>
urbibus in mediis Baccheaque terga mitrasque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">715</span><br>
huc tuleris varioque aspersas nebridas auro?<br>
hisne gravem Priamo Phrygibusque armabis Achillem?'<br>
illi subridens Ithacus paulum ore remisso:<br>
'Haec tibi, virginea modo si Lycomedis in aula est<br>
fraude latens, ultro confessum in proelia ducent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">720</span><br>
Peliden; tu cuncta citus de puppe memento<br>
ferre, ubi tempus erit, clipeumque his iungere donis,<br>
qui pulcher signis auroque asperrimus astat;<br>
nec sat erit: tecum lituo bonus adsit Agyrtes<br>
occultamque tubam tacitos adportet in usus.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">725</span><br>
&nbsp;&nbsp;&nbsp;&nbsp;&nbsp;Dixerat, atque ipso portarum in limine regem<br>
cernit et ostensa pacem praefatus oliva:<br>
'Magna, reor, pridemque tuas pervenit ad aures<br>
fama trucis belli, regum placidissime, quod nunc<br>
Europamque Asiamque quatit. si nomina forte&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">730</span><br>
huc perlata ducum, fidit quibus ultor Atrides:<br>
hic tibi, quem tanta meliorem stirpe creavit<br>
magnanimus Tydeus, Ithaces ego ductor Ulixes.<br>
causa viae&#151;metuam quid enim tibi cuncta fateri,<br>
cum Graius notaque fide celeberrimus?&#151;: imus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">735</span><br>
explorare aditus invisaque litora Troiae,<br>
quidve parent&#151;' medio sermone intercipit ille:<br>
'Adnuerit Fortuna, precor, dextrique secundent<br>
ista dei! nunc hospitio mea tecta piumque<br>
inlustrate larem.' simul intra limina ducit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">740</span><br>
nec mora, iam mensas famularis turba torosque<br>
instruit. interea visu perlustrat Ulixes<br>
scrutaturque domum, si qua vestigia magnae<br>
virginis aut dubia facies suspecta figura;<br>
porticibusque vagis errat totosque penates,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 745</span><br>
ceu miretur, obit: velut ille cubilia praedae<br>
indubitata tenens muto legit arva Molosso<br>
venator, videat donec sub frondibus hostem<br>
porrectum somno positosque in caespite dentes.<br>
&nbsp;&nbsp;&nbsp;&nbsp;&nbsp;Rumor in arcana iamdudum perstrepit aula,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">750</span><br>
virginibus qua fida domus, venisse Pelasgum<br>
ductores Graiamque ratem sociosque receptos.<br>
iure pavent aliae, sed vix nova gaudia celat<br>
Pelides avidusque novos heroas et arma<br>
vel talis vidisse cupit. iamque atria fervent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">755</span><br>
regali strepitu et picto discumbitur auro,<br>
cum pater ire iubet natas comitesque pudicas<br>
natarum. subeunt, quales Maeotide ripa,<br>
cum Scythicas rapuere domos et capta Getarum<br>
moenia, sepositis epulantur Amazones armis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">760</span><br>
tum vero intentus vultus ac pectora Ulixes<br>
perlibrat visu, sed nox inlataque fallunt<br>
lumina et extemplo latuit mensura iacentum.<br>
at tamen erectumque genas oculisque vagantem<br>
nullaque virginei servantem signa pudoris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">765</span><br>
defigit comitique obliquo lumine monstrat.<br>
quid nisi praecipitem blando complexa moneret<br>
Deidamia sinu nudataque pectora semper<br>
exsertasque manus umerosque in veste teneret<br>
et prodire toris et poscere vina vetaret&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">770</span><br>
saepius et fronti crinale reponeret aurum?<br>
[Argolicis ducibus iam tunc patuisset Achilles.]<br>
&nbsp;&nbsp;&nbsp;&nbsp;&nbsp;Ut placata fames epulis bis terque repostis,<br>
rex prior adloquitur paterisque hortatur Achivos:<br>
'Invideo vestris, fateor, decora inclita gentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">775</span><br>
Argolicae, coeptis; utinam et mihi fortior aetas,<br>
quaeque fuit, Dolopas cum Scyria litora adortos<br>
perdomui, fregique vadis, quae signa triumphi<br>
vidistis celsa murorum in fronte, carinas!<br>
saltem si suboles, aptum quam mittere bello&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">780</span><br>
nunc ipsi viresque meas et cara videtis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">782</span><br>
pignora: quando novos dabit haec mihi turba nepotes?'<br>
dixerat, et sollers arrepto tempore Ulixes:<br>
'Haut spernenda cupis; quis enim non visere gentes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">785</span><br>
innumeras variosque duces atque agmina regum<br>
ardeat? omne simul roburque decusque potentis<br>
Europae meritos ultro iuravit in enses.<br>
rura urbesque vacant, montes spoliavimus altos,<br>
omne fretum longa velorum obtexitur umbra;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">790</span><br>
tradunt arma patres, rapit inrevocata iuventus.<br>
non alias umquam tantae data copia famae<br>
fortibus aut campo maiore exercita virtus.'<br>
aspicit intentum vigilique haec aure trahentem,<br>
cum paveant aliae demissaque lumina flectant,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">795</span><br>
atque iterat: 'Quisquis proavis et gente superba,<br>
quisquis equo iaculoque potens, qui praevalet arcu,<br>
omnis honos illic, illic ingentia certant<br>
nomina: vix timidae matres aut agmina cessant<br>
virginea; o multum steriles damnatus in annos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">800</span><br>
invisusque deis, si quem haec nova gloria segnem<br>
praeterit.' exisset stratis, ni provida signo<br>
Deidamia dato cunctas hortata sorores<br>
liquisset mensas ipsum complexa. sed haeret<br>
respiciens Ithacum coetuque novissimus exit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">805</span><br>
ille quoque incepto paulum ex sermone remittit,<br>
pauca tamen iungens: 'At tu tranquillus in alta<br>
pace mane carisque para conubia natis,<br>
quas tibi sidereis divarum voltibus aequas<br>
fors dedit. ut me olim tacitum reverentia tangit!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">810</span><br>
is decor et formae species permixta virili.'<br>
occurrit genitor: 'Quid si aut Bacchea ferentes<br>
orgia, Palladias aut circum videris aras?<br>
et dabimus, si forte novus cunctabitur auster.'<br>
excipiunt cupidi et tacitis spes addita votis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">815</span><br>
cetera depositis Lycomedis regia curis<br>
tranquilla sub pace silet, sed longa sagaci<br>
nox Ithaco, lucemque cupit somnumque gravatur.<br>
&nbsp;&nbsp;&nbsp;&nbsp;&nbsp;Vixdum exorta dies et iam comitatus Agyrte<br>
Tydides aderat praedictaque dona ferebat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">820</span><br>
nec minus egressae thalamo Scyreides ibant<br>
ostentare choros promissaque sacra verendis<br>
hospitibus. nitet ante alias regina comesque<br>
Pelides: qualis Siculae sub rupibus Aetnae<br>
Naidas Hennaeas inter Diana feroxque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 825</span><br>
Pallas et Elysii lucebat sponsa tyranni.<br>
iamque movent gressus thiasisque Ismenia buxus<br>
signa dedit, quater aera Rheae, quater enthea pulsant<br>
terga manu variosque quater legere recursus.<br>
tunc thyrsos pariterque levant pariterque reponunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">830</span><br>
multiplicantque gradum, modo quo Curetes in actu<br>
quoque pii Samothraces eunt, nunc obvia versae<br>
pectine Amazonio, modo quo citat orbe Lacaenas<br>
Delia plaudentesque suis intorquet Amyclis.<br>
tunc vero, tunc praecipue manifestus Achilles&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">835</span><br>
nec servare vices nec bracchia iungere curat;<br>
tunc molles gressus, tunc aspernatur amictus<br>
plus solito rumpitque choros et plurima turbat.<br>
sic indignantem thyrsos acceptaque matris<br>
tympana iam tristes spectabant Penthea Thebae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">840</span><br>
&nbsp;&nbsp;&nbsp;&nbsp;&nbsp;Solvuntur laudata cohors repetuntque paterna<br>
limina, ubi in mediae iamdudum sedibus aulae<br>
munera virgineos visus tractura locarat<br>
Tydides, signum hospitii pretiumque laboris,<br>
hortaturque legant, nec rex placidissimus arcet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">845</span><br>
heu simplex nimiumque rudis, qui callida dona<br>
Graiorumque dolos variumque ignoret Ulixem!<br>
hic aliae, qua sexus iners naturaque ducit,<br>
aut teretes thyrsos aut respondentia temptant<br>
tympana, gemmatis aut nectunt tempora limbis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">850</span><br>
arma vident magnoque putant donata parenti.<br>
at ferus Aeacides, radiantem ut comminus orbem<br>
caelatum pugnas&#151;saevis et forte rubebat<br>
bellorum maculis&#151;adclinem conspicit hastae,<br>
infremuit torsitque genas, et fronte relicta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">855</span><br>
surrexere comae; nusquam mandata parentis,<br>
nusquam occultus amor, totoque in pectore Troia est.<br>
ut leo, materno cum raptus ab ubere mores<br>
accepit pectique iubas hominemque vereri<br>
edidicit nullasque rapi nisi iussus in iras,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">860</span><br>
si semel adverso radiavit lumine ferrum,<br>
eiurata fides domitorque inimicus, in illum<br>
prima fames, timidoque pudet servisse magistro.<br>
ut vero accessit propius luxque aemula vultum<br>
reddidit et simili talem se vidit in auro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">865</span><br>
horruit erubuitque simul. tunc acer Ulixes<br>
admotus lateri summissa voce: 'Quid haeres?<br>
scimus' ait, 'tu semiferi Chironis alumnus,<br>
tu caeli pelagique nepos, te Dorica classis,<br>
te tua suspensis exspectat Graecia signis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">870</span><br>
ipsaque iam dubiis nutant tibi Pergama muris.<br>
heia, abrumpe moras! sine perfida palleat Ide,<br>
et iuvet haec audire patrem, pudeatque dolosam<br>
sic pro te timuisse Thetin.' iam pectus amictu<br>
laxabat, cum grande tuba sic iussus Agyrtes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">875</span><br>
insonuit; fugiunt disiectis undique donis<br>
inplorantque patrem commotaque proelia credunt.<br>
illius intactae cecidere a pectore vestes,<br>
iam clipeus breviorque manu consumitur hasta&#151;<br>
mira fides&#151;Ithacumque umeris excedere visus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 880</span><br>
Aetolumque ducem: tantum subita arma calorque<br>
Martius horrenda confundit luce penates.<br>
inmanisque gradu, ceu protinus Hectora poscens,<br>
stat medius trepidante domo, Peleaque virgo<br>
quaeritur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">885</span><br>
&nbsp;&nbsp;&nbsp;&nbsp;&nbsp;Ast alia plangebat parte retectos<br>
Deidamia dolos, cuius cum grandia primum<br>
lamenta et notas accepit pectore voces,<br>
haesit et occulto virtus infracta calore est.<br>
demittit clipeum regisque ad limina versus<br>
attonitum factis inopinaque monstra paventem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">890</span><br>
sicut erat, nudis Lycomedem adfatur in armis:<br>
'Me tibi, care pater&#151;dubium dimitte pavorem&#151;,<br>
me dedit alma Thetis: te pridem tanta manebat<br>
gloria; quaesitum Danais tu mittis Achillem,<br>
gratior et magno, si fas dixisse, parente&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">895</span><br>
et dulci Chirone mihi. sed corda parumper<br>
huc adverte libens atque has bonus accipe voces:<br>
Peleus te nato socerum et Thetis hospita iungunt<br>
adlegantque suos utroque a sanguine divos.<br>
unam virgineo natarum ex agmine poscunt:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">900</span><br>
dasne? an gens humilis tibi degeneresque videmur?<br>
non renuis? iunge ergo manus et concipe foedus<br>
atque ignosce tuis. tacito iam cognita furto<br>
Deidamia mihi; quid enim his obstare lacertis,<br>
qua potuit nostras possessa repellere vires?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 905</span><br>
me luere ista iube; pono arma et reddo Pelasgis<br>
et maneo. quid triste fremis? quid lumina mutas?<br>
iam socer es'&#151;natum ante pedes prostravit et addit&#151;<br>
'iamque avus. inmitis quotiens iterabitur ensis,<br>
turba sumus.' tunc et Danai per sacra fidemque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">910</span><br>
hospitii blandusque precum conpellit Ulixes.<br>
ille, etsi carae conperta iniuria natae<br>
et Thetidis mandata movent prodique videtur<br>
depositum tam grande deae, tamen obvius ire<br>
tot metuit fatis Argivaque bella morari;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">915</span><br>
fac velit: ipsam illic matrem sprevisset Achilles.<br>
nec tamen abnuerit genero se iungere tali:<br>
vincitur. arcanis effert pudibunda tenebris<br>
Deidamia gradum, veniae nec protinus amens<br>
credit et opposito genitorem placat Achille.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">920</span><br>
&nbsp;&nbsp;&nbsp;&nbsp;&nbsp;Mittitur Haemoniam, magnis qui Pelea factis<br>
impleat et classem comitesque in proelia poscat.<br>
nec non et geminas regnator Scyrius alnos<br>
deducit genero viresque excusat Achivis.<br>
tunc epulis consumpta dies, tandemque retectum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">925</span><br>
foedus et intrepidos nox conscia iungit amantes.<br>
&nbsp;&nbsp;&nbsp;&nbsp;&nbsp;Illius ante oculos nova bella et Xanthus et Ide<br>
Argolicaeque rates, atque ipsas cogitat undas<br>
auroramque timet. cara cervice mariti<br>
fusa novi lacrimas iam solvit et occupat artus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">930</span><br>
'Aspiciamne iterum meque hoc in pectore ponam,<br>
Aeacide? rursusque tuos dignabere portus,<br>
an tumidus Teucrosque lares et capta reportans<br>
Pergama virgineae noles meminisse latebrae?<br>
quid precer, heu! timeamve prius? quidve anxia mandem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">935</span><br>
cui vix flere vacat? modo te nox una deditque<br>
inviditque mihi. thalamis haec tempora nostris?<br>
hicne est liber hymen? o dulcia furta dolique,<br>
o timor! abripitur miserae permissus Achilles.<br>
i&#151;neque enim tantos ausim revocare paratus&#151;,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">940</span><br>
i cautus, nec vana Thetin timuisse memento,<br>
i felix nosterque redi! nimis improba posco:<br>
iam te sperabunt lacrimis planctuque decorae<br>
Troades optabuntque tuis dare colla catenis<br>
et patriam pensare toris, aut ipsa placebit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">945</span><br>
Tyndaris, incesta nimium laudata rapina.<br>
ast egomet primae puerilis fabula culpae<br>
narrabor famulis aut dissimulata latebo.<br>
quin age, duc comitem; cur non ego Martia tecum<br>
signa feram? tu thyrsa manu Baccheaque mecum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">950</span><br>
sacra, quod infelix non credet Troia, tulisti.<br>
attamen hunc, quem maesta mihi solacia linquis,<br>
hunc saltem sub corde tene et concede precanti<br>
hoc solum, pariat ne quid tibi barbara coniunx,<br>
ne qua det indignos Thetidi captiva nepotes.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">955</span><br>
talia dicentem non ipse inmotus Achilles<br>
solatur iuratque fidem iurataque fletu<br>
spondet et ingentis famulas captumque reversus<br>
Ilion et Phrygiae promittit munera gazae.<br>
inrita ventosae rapiebant verba procellae.
</p>
<div class="footer">
	<p>
		<a href="/statius.html">Statius</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY>
</HTML>