<html>
	<head>
		<title>
			Statius: Thebaid X
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>PVBLIVS PAPINIVS STATIVS<br>
THEBAID X
</p>

<p class=border></P>

<p>
Obruit Hesperia Phoebum nox umida porta,<br>
 imperiis properata Iouis; nec castra Pelasgum<br>
 aut Tyrias miseratus opes, sed triste tot extra<br>
 agmina et inmeritas ferro decrescere gentes.<br>
 panditur inmenso deformis sanguine campus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
 illic arma et equos, ibant quibus ante superbi,<br>
 funeraque orba rogis neglectaque membra relinquunt.<br>
 tunc inhonora cohors laceris insignibus aegras<br>
 secernunt acies, portaeque, ineuntibus arma<br>
 angustae populis, latae cepere reuersos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
 par utrimque dolor; sed dant solacia Thebis<br>
 quattuor errantes Danaum sine praeside turmae:<br>
 ceu mare per tumidum uiduae moderantibus alni,<br>
 quas deus et casus tempestatesque gubernant.<br>
 inde animus Tyriis non iam sua castra, sed ultro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
 hostilem seruare fugam, ne forte Mycenas,<br>
 contenti rediisse, petant: dat tessera signum<br>
 excubiis, positaeque uices; dux noctis opertae<br>
 sorte Meges ultroque Lycus. iamque ordine iusso<br>
 arma, dapes ignemque ferunt; rex firmat euntes:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
 'uictores Danaum (neque enim lux crastina longe,<br>
 nec quae pro timidis intercessere tenebrae<br>
 semper erunt), augete animos et digna secundis<br>
 pectora ferte deis. iacet omnis gloria Lernae<br>
 praecipuaeque manus: subiit ultricia Tydeus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>
 Tartara, Mors subitam integri stupet auguris umbram,<br>
 Ismenos raptis tumet Hippomedontis opimis,<br>
 Arcada belligeris pudet adnumerare tropaeis.<br>
 in manibus merces, nusquam capita ardua belli<br>
 monstrataeque ducum septena per agmina cristae;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br>
 scilicet Adrasti senium fraterque iuuenta<br>
 peior et insanis Capaneus metuendus in armis.<br>
 ite age et obsessis uigilem circumdate flammam!<br>
 nulli ex hoste metus: praedam adseruatis opesque<br>
 iam uestras.' sic ille truces hortatibus implet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br>
 Labdacidas, iuuat exhaustos iterare labores:<br>
 sicut erant (puluis sudorque cruorque per artus<br>
 mixtus adhuc) uertere gradum; uix obuia passi<br>
 conloquia, amplexus etiam dextrasque suorum<br>
 excussere umeris. tunc frontem auersaque terga&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br>
 partiti laterumque sinus, uallum undique cingunt<br>
 ignibus infestis. rabidi sic agmine multo<br>
 sub noctem coiere lupi, quos omnibus agris<br>
 nil non ausa fames longo tenuauit hiatu:<br>
 iam stabula ipsa premunt, torquet spes inrita fauces&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br>
 balatusque tremens pinguesque ab ouilibus aurae;<br>
 quod superest, duris adfrangunt postibus ungues<br>
 pectoraque, et siccos minuunt in limine dentes.<br>
&nbsp;&nbsp;&nbsp;&nbsp;at procul Argolici supplex in margine templi<br>
 coetus et ad patrias fusae Pelopeides aras&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br>
 sceptriferae Iunonis opem reditumque suorum<br>
 exposcunt, pictasque fores et frigida uultu<br>
 saxa terunt paruosque docent procumbere natos.<br>
 condiderant iam uota diem; nox addita curas<br>
 iungit, et ingestis uigilant altaria flammis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><br>
 peplum etiam dono, cuius mirabile textum<br>
 nulla manu sterilis nec dissociata marito<br>
 uersarat, calathis castae uelamina diuae<br>
 haud spernenda ferunt, uariis ubi plurima floret<br>
 purpura picta modis mixtoque incenditur auro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br>
 ipsa illic magni thalamo desponsa Tonantis,<br>
 expers conubii et timide positura sororem,<br>
 lumine demisso pueri Iouis oscula libat<br>
 simplex et nondum furtis offensa mariti.<br>
 hoc tunc Argolicae sanctum uelamine matres&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><br>
 induerant ebur, et lacrimis questuque rogabant:<br>
 'aspice sacrilegas Cadmeae paelicis arces,<br>
 siderei regina poli, tumulumque rebellem<br>
 disice et in Thebas aliud (potes) excute fulmen.'<br>
 quid faciat? scit Fata suis contraria Grais&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</span><br>
 auersumque Iouem, sed nec periisse precatus<br>
 tantaque dona uelit; tempus tamen obuia magni<br>
 fors dedit auxilii. uidet alto ex aethere clausa<br>
 moenia et insomni uallum statione teneri:<br>
 horruit irarum stimulis motaque uerendum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</span><br>
 turbauit diadema coma: non saeuius arsit<br>
 Herculeae cum matris onus geminosque Tonantis<br>
 secubitus uacuis indignaretur in astris.<br>
 ergo intempesta somni dulcedine captos<br>
 destinat Aonios leto praebere, suamque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span><br>
 orbibus accingi solitis iubet Irin et omne<br>
 mandat opus. paret iussis dea clara polumque<br>
 linquit et in terras longo suspenditur arcu.<br>
&nbsp;&nbsp;&nbsp;&nbsp;stat super occiduae nebulosa cubilia Noctis<br>
 Aethiopasque alios, nulli penetrabilis astro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span><br>
 lucus iners, subterque cauis graue rupibus antrum<br>
 it uacuum in montem, qua desidis atria Somni<br>
 securumque larem segnis Natura locauit.<br>
 limen opaca Quies et pigra Obliuio seruant<br>
 et numquam uigili torpens Ignauia uultu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><br>
 Otia uestibulo pressisque Silentia pennis<br>
 muta sedent abiguntque truces a culmine uentos<br>
 et ramos errare uetant et murmura demunt<br>
 alitibus. non hic pelagi, licet omnia clament<br>
 litora, non ullus caeli fragor; ipse profundis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><br>
 uallibus effugiens speluncae proximus amnis<br>
 saxa inter scopulosque tacet: nigrantia circum<br>
 armenta omne solo recubat pecus, et noua marcent<br>
 germina, terrarumque inclinat spiritus herbas.<br>
 mille intus simulacra dei caelauerat ardens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">100</span><br>
 Mulciber: hic haeret lateri redimita Voluptas,<br>
 hic comes in requiem uergens Labor, est ubi Baccho,<br>
 est ubi Martigenae socium puluinar Amori<br>
 obtinet. interius tecti in penetralibus altis<br>
 et cum Morte iacet, nullique ea tristis imago&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">105</span><br>
 cernitur. hae species. ipse autem umentia subter<br>
 antra soporifero stipatos flore tapetas<br>
 incubat; exhalant uestes et corpore pigro<br>
 strata calent, supraque torum niger efflat anhelo<br>
 ore uapor; manus haec fusos a tempore laeuo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">110</span><br>
 sustentat crines, haec cornu oblita remisit.<br>
 adsunt innumero circum uaga Somnia uultu,<br>
 uera simul falsis permixtaque ~flumina flammis~<br>
 Noctis opaca cohors, trabibusque ac postibus haerent,<br>
 aut tellure iacent. tenuis, qui circuit aulam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">115</span><br>
 inualidusque nitor, primosque hortantia somnos<br>
 languida succiduis expirant lumina flammis.<br>
&nbsp;&nbsp;&nbsp;&nbsp;huc se caeruleo librauit ab aethere uirgo<br>
 discolor: effulgent siluae, tenebrosaque tempe<br>
 arrisere deae, et zonis lucentibus icta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">120</span><br>
 euigilat domus; ipse autem nec lampade clara<br>
 nec sonitu nec uoce deae perculsus eodem<br>
 more iacet, donec radios Thaumantias omnes<br>
 impulit inque oculos penitus descendit inertes.<br>
 tunc sic orsa loqui nimborum fulua creatrix:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">125</span><br>
 'Sidonios te Iuno duces, mitissime diuum<br>
 Somne, iubet populumque trucis defigere Cadmi,<br>
 qui nunc euentu belli tumefactus Achaeum<br>
 peruigil adseruat uallum et tua iura recusat.<br>
 da precibus tantis; rara est hoc posse facultas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">130</span><br>
 placatumque Iouem dextra Iunone mereri.'<br>
 dixit, et increpitans languentia pectora dextra,<br>
 ne pereant uoces, iterumque iterumque monebat.<br>
 ille deae iussis uultu, quo nutat, eodem<br>
 adnuit; excedit grauior nigrantibus antris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 135</span><br>
 Iris et obtusum multo iubar excitat imbri.<br>
&nbsp;&nbsp;&nbsp;&nbsp;ipse quoque et uolucrem gressum et uentosa citauit<br>
 tempora, et obscuri sinuatam frigore caeli<br>
 impleuit chlamydem, tacitoque per aethera cursu<br>
 fertur et Aoniis longe grauis inminet aruis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">140</span><br>
 illius aura solo uolucres pecudesque ferasque<br>
 explicat, et penitus, quemcumque superuolat orbem,<br>
 languida de scopulis sidunt freta, pigrius haerent<br>
 nubila, demittunt extrema cacumina siluae,<br>
 pluraque laxato ceciderunt sidera caelo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">145</span><br>
 primus adesse deum subita caligine sensit<br>
 campus, et innumerae uoces fremitusque uirorum<br>
 summisere sonum; cum uero umentibus alis<br>
 incubuit piceaque haud umquam densior umbra<br>
 castra subit, errare oculi resolutaque colla,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">150</span><br>
 et medio adfatu uerba imperfecta relinqui.<br>
 mox et fulgentes clipeos et saeua remittunt<br>
 pila manu, lassique cadunt in pectora uultus.<br>
 et iam cuncta silent: ipsi iam stare recusant<br>
 cornipedes, ipsos subitus cinis abstulit ignes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">155</span><br>
&nbsp;&nbsp;&nbsp;&nbsp;at non et trepidis eadem Sopor otia Grais<br>
 suadet, et adiunctis arcet sua nubila castris<br>
 noctiuagi uis blanda dei: stant undique in armis<br>
 foedam indignantes noctem uigilesque superbos.<br>
 ecce repens superis animum lymphantibus horror&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">160</span><br>
 Thiodamanta subit formidandoque tumultu<br>
 pandere fata iubet, siue hanc Saturnia mentem,<br>
 siue nouum comitem bonus instigabat Apollo.<br>
 prosilit in medios, uisu audituque tremendus<br>
 impatiensque dei, fragili quem mente receptum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">165</span><br>
 non capit: exundant stimuli, nudusque per ora<br>
 stat furor, et trepidas incerto sanguine tendit<br>
 exhauritque genas; acies huc errat et illuc,<br>
 sertaque mixta comis sparsa ceruice flagellat.<br>
 sic Phryga terrificis genetrix Idaea cruentum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">170</span><br>
 elicit ex adytis consumptaque bracchia ferro<br>
 scire uetat; quatit ille sacras in pectora pinus<br>
 sanguineosque rotat crines et uulnera cursu<br>
 exanimat: pauet omnis ager, respersaque cultrix<br>
 arbor, et attoniti currum erexere leones.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">175</span><br>
&nbsp;&nbsp;&nbsp;&nbsp;uentum ad consilii penetrale domumque uerendam<br>
 signorum, magnis ubi dudum cladibus aeger,<br>
 rerum extrema mouens, frustra consultat Adrastus.<br>
 stant circum subiti proceres, ut quisque perempto<br>
 proximus, et magnis loca desolata tuentur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">180</span><br>
 regibus, haud laeti seque huc creuisse dolentes.<br>
 non secus amisso medium cum praeside puppis<br>
 fregit iter, subit ad uidui moderamina claui<br>
 aut laterum custos aut quem penes obuia ponto<br>
 prora fuit: stupet ipsa ratis tardeque sequuntur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">185</span><br>
 arma, nec accedit domino tutela minori.<br>
 ergo alacer trepidos sic erigit augur Achiuos:<br>
 'magna deum mandata, duces, monitusque uerendos<br>
 aduehimus: non hae nostro de pectore uoces:<br>
 ille canit, cui me famulari et sumere uittas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">190</span><br>
 uestra fides, ipso non discordante, subegit.<br>
 nox fecunda operum pulchraeque accommoda fraudi<br>
 panditur augurio diuum; uocat obuia Virtus,<br>
 et poscit Fortuna manus. stupet obruta somno<br>
 Aonidum legio: tempus nunc funera regum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">195</span><br>
 ulcisci miserumque diem; rapite arma morasque<br>
 frangite portarum: sociis hoc subdere flammas,<br>
 hoc tumulare suos. equidem haec et Marte diurno,<br>
 dum res infractae pulsique in terga redimus,<br>
 (per tripodas iuro et rapti noua fata magistri)&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">200</span><br>
 uidi, et me uolucres circum plausere secundae.<br>
 sed nunc certa fides. modo me sub nocte silenti<br>
 ipse, ipse adsurgens iterum tellure soluta,<br>
 qualis erat (solos infecerat umbra iugales),<br>
 Amphiaraus adit: non uanae monstra quietis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">205</span><br>
 nec somno comperta loquor. "tune," inquit, "inertes<br>
 Inachidas (redde haec Parnasia serta meosque<br>
 redde deos) tantam patiere amittere noctem,<br>
 degener? haec egomet caeli secreta uagosque<br>
 edocui lapsus? uade heia, ulciscere ferro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">210</span><br>
 nos saltem!" dixit, meque haec ad limina uisus<br>
 cuspide sublata totoque impellere curru.<br>
 quare agite, utendum superis; non comminus hostes<br>
 sternendi: bellum iacet, et saeuire potestas.<br>
 ecqui aderunt, quos ingenti se attollere fama&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">215</span><br>
 non pigeat, dum fata sinunt? iterum ecce benignae<br>
 noctis aues; sequor, et comitum licet agmina cessent,<br>
 solus eo! atque adeo uenit ille et quassat habenas.'<br>
&nbsp;&nbsp;&nbsp;&nbsp;talia uociferans noctem exturbabat, euntque<br>
 non secus accensi proceres quam si omnibus idem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">220</span><br>
 corde deus: flagrant comitari et iungere casus.<br>
 ter denos numero, turmarum robora, iussus<br>
 ipse legit; circa fremit indignata iuuentus<br>
 cetera, cur maneant castris ignauaque seruent<br>
 otia: pars sublime genus, pars facta suorum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">225</span><br>
 pars sua, sortem alii clamant, sortem undique poscunt.<br>
 gaudet in aduersis animoque adsurgit Adrastus.<br>
 uertice sic Pholoes uolucrum nutritor equorum,<br>
 cum fetura gregem pecoroso uere nouauit,<br>
 laetatur cernens hos montis in ardua niti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">230</span><br>
 hos innare uadis, certare parentibus illos;<br>
 tunc uacuo sub corde mouet, qui molle domandi<br>
 ferre iugum, qui terga boni, quis in arma tubasque<br>
 natus, ad Eleas melior quis surgere palmas:<br>
 talis erat turmae ductor longaeuus Achiuae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">235</span><br>
 nec deest coeptis: 'unde haec tam sera repente<br>
 numina? qui fractos superi rediistis ad Argos?<br>
 estne hic infelix uirtus, gentique superstes<br>
 sanguis, et in miseris animorum semina durant?<br>
 laudo equidem, egregii iuuenes, pulchraque meorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">240</span><br>
 seditione fruor; sed fraudem et operta paramus<br>
 proelia, celandi motus: numquam apta latenti<br>
 turba dolo. seruate animos, uenit ultor in hostes<br>
 ecce dies; tunc arma palam, tunc ibimus omnes.'<br>
 his tandem uirtus iuuenum frenata quieuit:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">245</span><br>
 non aliter moto quam si pater Aeolus antro<br>
 portam iterum saxo premat imperiosus et omne<br>
 claudat iter, iam iam sperantibus aequora uentis.<br>
&nbsp;&nbsp;&nbsp;&nbsp;insuper Herculeum sibi iungit Agyllea uates<br>
 Actoraque: hic aptus suadere, hic robore iactat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">250</span><br>
 non cessisse patri; comites tribus ordine deni,<br>
 horrendum Aoniis et contra stantibus agmen.<br>
 ipse noui gradiens furta ad Mauortia belli<br>
 ponit adoratas, Phoebea insignia, frondes,<br>
 longaeuique ducis gremio commendat honorem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">255</span><br>
 frontis, et oblatam Polynicis munere grato<br>
 loricam galeamque subit. ferus Actora magno<br>
 ense grauat Capaneus, ipse haud dignatus in hostem<br>
 ire dolo superosque sequi. permutat Agylleus<br>
 arma trucis Nomii: quid enim fallentibus umbris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">260</span><br>
 arcus et Herculeae iuuissent bella sagittae?<br>
&nbsp;&nbsp;&nbsp;&nbsp;inde per abruptas castrorum ex aggere pinnas,<br>
 ne grauis exclamet portae mugitus aenae,<br>
 praecipitant saltu; nec longum, et protinus ingens<br>
 praeda solo ceu iam exanimes multoque peracti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">265</span><br>
 ense iacent. 'ite, o socii, quacumque uoluptas<br>
 caedis inexhaustae, superisque fauentibus, oro,<br>
 sufficite!' hortatur clara iam uoce sacerdos,<br>
 'cernitis expositas turpi marcore cohortes?<br>
 pro pudor! Argolicas hine ausi obsidere portas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">270</span><br>
 hi seruare uiros?' sic fatus, et exuit ensem<br>
 fulmineum rapidaque manu morientia transit<br>
 agmina. quis numeret caedes, aut nomine turbam<br>
 exanimem signare queat? subit ordine nullo<br>
 tergaque pectoraque et galeis inclusa relinquit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">275</span><br>
 murmura permiscetque uagos in sanguine manes:<br>
 hunc temere explicitum stratis, hunc sero remissis<br>
 gressibus inlapsum clipeo et male tela tenentem,<br>
 coetibus hos mediis uina inter et arma iacentes,<br>
 adclines clipeis alios, ut quemque ligatum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">280</span><br>
 infelix tellure sopor supremaque nubes<br>
 obruerat. nec numen abest, armataque Iuno<br>
 lunarem quatiens exerta lampada dextra<br>
 pandit iter firmatque animos et corpora monstrat.<br>
 sentit adesse deam, tacitus sed gaudia celat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">285</span><br>
 Thiodamas; iam tarda manus, iam debile ferrum<br>
 et caligantes nimiis successibus irae.<br>
 Caspia non aliter magnorum in strage iuuencum<br>
 tigris, ubi inmenso rabies placata cruore<br>
 lassauitque genas et crasso sordida tabo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">290</span><br>
 confudit maculas, spectat sua facta doletque<br>
 defecisse famem: uictus sic augur inerrat<br>
 caedibus Aoniis; optet nunc bracchia centum<br>
 centenasque in bella manus; iam taedet inanes<br>
 exhaurire animas, hostemque adsurgere mallet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">295</span><br>
&nbsp;&nbsp;&nbsp;&nbsp;parte alia segnes magno satus Hercule uastat<br>
 Sidonios Actorque alia, sua quemque cruento<br>
 limite turba subit: stagnant nigrantia tabo<br>
 gramina, sanguineis nutant tentoria riuis;<br>
 fumat humus, somnique et mortis anhelitus una&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">300</span><br>
 uoluitur; haud quisquam uisus aut ora iacentum<br>
 erexit: tali miseris deus aliger umbra<br>
 incubat et tantum morientia lumina soluit.<br>
 traxerat insomnis cithara ludoque suprema<br>
 sidera iam nullos uisurus Ialmenus ortus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">305</span><br>
 Sidonium paeana canens; huic languida ceruix<br>
 in laeuum cogente deo, mediaque iacebant<br>
 colla relicta lyra: ferrum per pectus Agylleus<br>
 exigit aptatamque caua testudine dextram<br>
 percutit et digitos inter sua fila trementes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">310</span><br>
 proturbat mensas dirus liquor: undique manant<br>
 sanguine permixti latices, et Bacchus in altos<br>
 crateras paterasque redit. ferus occupat Actor<br>
 implicitum fratri Thamyrin, Tagus haurit Echecli<br>
 terga coronati, Danaus caput amputat Hebri:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">315</span><br>
 nescius heu rapitur fatis, hilarisque sub umbras<br>
 uita fugit mortisque ferae lucrata dolores.<br>
 stratus humo gelida subter iuga fida rotasque<br>
 Calpetus Aonios gramen gentile metentes<br>
 proflatu terrebat equos: madida ora redundant&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">320</span><br>
 accensusque mero sopor aestuat; ecce iacentis<br>
 Inachius uates iugulum fodit, expulit ingens<br>
 uina cruor fractumque perit in sanguine murmur.<br>
 fors illi praesaga quies, nigrasque grauatus<br>
 per somnum Thebas et Thiodamanta uidebat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">325</span><br>
&nbsp;&nbsp;&nbsp;&nbsp;quarta soporiferae superabant tempora nocti,<br>
 cum uacuae nubes et honor non omnibus astris,<br>
 adflatusque fugit curru maiore Bootes.<br>
 iamque ipsum defecit opus, cum prouidus Actor<br>
 Thiodamanta uocat: 'satis haec inopina Pelasgis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">330</span><br>
 gaudia: uix ullos tanto reor agmine saeuam<br>
 effugisse necem, ni quos deformis in alto<br>
 sanguine degeneres occultat uita; secundis<br>
 pone modum; sunt et diris sua numina Thebis.<br>
 forsitan et nobis modo quae fauere recedunt.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">335</span><br>
 paruit, et madidas tollens ad sidera palmas:<br>
 'Phoebe, tibi exuuias monstratae praemia noctis<br>
 nondum ablutus aquis (tibi enim haec ego sacra litaui)<br>
 trado ferus miles tripodum fidusque sacerdos.<br>
 si non dedecui tua iussa tulique prementem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">340</span><br>
 saepe ueni, saepe hanc dignare inrumpere mentem.<br>
 nunc tibi crudus honos, trunca arma cruorque uirorum:<br>
 at patrias si quando domos optataque, Paean,<br>
 templa, Lycie, dabis, tot ditia dona sacratis<br>
 postibus et totidem uoti memor exige tauros.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">345</span><br>
 dixerat, et laetis socios reuocabat ab armis.<br>
&nbsp;&nbsp;&nbsp;&nbsp;uenerat hos inter fato Calydonius Hopleus<br>
 Maenaliusque Dymas, dilecti regibus ambo,<br>
 regum ambo comites, quorum post funera maesti<br>
 uitam indignantur. prior Arcada concitat Hopleus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">350</span><br>
 'nullane post manes regis tibi cura perempti,<br>
 care Dyma, teneant quem iam fortasse uolucres<br>
 Thebanique canes? patriae quid deinde feretis,<br>
 Arcades? en reduces contra uenit aspera mater:<br>
 funus ubi? at nostro semper sub pectore Tydeus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">355</span><br>
 saeuit inops tumuli, quamuis patientior artus<br>
 ille nec abruptis adeo lacrimabilis annis.<br>
 ire tamen saeuumque libet nullo ordine passim<br>
 scrutari campum, mediasue inrumpere Thebas.'<br>
 excipit orsa Dymas: 'per ego haec uaga sidera iuro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">360</span><br>
 per ducis errantes instar mihi numinis umbras,<br>
 idem animus misero; comitem circumspicit olim<br>
 mens humili luctu, sed nunc prior ibo'&#151;uiamque<br>
 incohat et maesto conuersus ad aethera uultu<br>
 sic ait: 'arcanae moderatrix Cynthia noctis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">365</span><br>
 si te tergeminis perhibent uariare figuris<br>
 numen et in siluas alio descendere uultu,<br>
 ille comes nuper nemorumque insignis alumnus,<br>
 ille tuus, Diana, puer (nunc respice saltem)<br>
 quaeritur.' intendit pronis dea curribus almum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">370</span><br>
 sidus et admoto monstrauit funera cornu.<br>
 apparent campi Thebaeque altusque Cithaeron:<br>
 sic ubi nocturnum tonitru malus aethera frangit<br>
 Iuppiter, absiliunt nubes et fulgure claro<br>
 astra patent, subitusque oculis ostenditur orbis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">375</span><br>
 accepit radios et eadem percitus Hopleus<br>
 Tydea luce uidet; longe dant signa per umbras<br>
 mutua laetantes, et amicum pondus uterque,<br>
 ceu reduces uitae saeuaque a morte remissos,<br>
 subiecta ceruice leuant; nec uerba, nec ausi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 380</span><br>
 flere diu: prope saeua dies indexque minatur<br>
 ortus. eunt taciti per maesta silentia magnis<br>
 passibus exhaustasque dolent pallere tenebras.<br>
&nbsp;&nbsp;&nbsp;&nbsp;inuida fata piis et fors ingentibus ausis<br>
 rara comes. iam castra uident animisque propinquant,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">385</span><br>
 et decrescit onus, subiti cum pulueris umbra<br>
 et sonus a tergo. monitu ducis acer agebat<br>
 Amphion equites, noctem uigilataque castra<br>
 explorare datus, primusque per auia campi<br>
 usque procul (necdum totas lux soluerat umbras)&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">390</span><br>
 nescio quid uisu dubium incertumque moueri<br>
 corporaque ire uidet; subitus mox fraude reperta<br>
 exclamat, 'cohibete gradum quicumque!' sed hostes<br>
 esse patet: miseri pergunt anteire timentque<br>
 non sibi; tunc mortem trepidis minitatur et hastam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">395</span><br>
 expulit, ac uanos alte leuat eminus ictus,<br>
 adfectans errare manum. stetit illa Dymantis<br>
 ante oculos, qui forte prior, gressumque repressit.<br>
 at non magnanimus curauit perdere iactus<br>
 Aepytus, et fixo transuerberat Hoplea tergo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">400</span><br>
 pendentisque etiam perstrinxit Tydeos armos.<br>
 labitur egregii nondum ducis inmemor Hopleus,<br>
 expiratque tenens (felix, si corpus ademptum<br>
 nesciat), et saeuas talis descendit ad umbras.<br>
&nbsp;&nbsp;&nbsp;&nbsp;uiderat hoc retro conuersus et agmina sentit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">405</span><br>
 iuncta Dymas, dubius precibusne subiret an armis<br>
 instantes: arma ira dabat, fortuna precari<br>
 non audere iubet; neutri fiducia coepto:<br>
 distulit ira preces; ponit miserabile corpus<br>
 ante pedes, tergoque graues quas forte gerebat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">410</span><br>
 tigridis exuuias in laeuam torquet et obstat<br>
 exertum obiectans mucronem, inque omnia tela<br>
 uersus et ad caedem iuxta mortemque paratus:<br>
 ut lea, quam saeuo fetam pressere cubili<br>
 uenantes Numidae, natos erecta superstat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">415</span><br>
 mente sub incerta toruum ac miserabile frendens;<br>
 illa quidem turbare globos et frangere morsu<br>
 tela queat, sed prolis amor crudelia uincit<br>
 pectora, et a media catulos circumspicit ira.<br>
 et iam laeua uiro, quamuis saeuire uetaret&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">420</span><br>
 Amphion, erepta manus, puerique trahuntur<br>
 ora supina comis. serus tunc denique supplex<br>
 demisso mucrone rogat: 'moderatius, oro,<br>
 ducite, fulminei per uos cunabula Bacchi<br>
 Inoamque fugam uestrique Palaemonis annos!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">425</span><br>
 si cui forte domi natorum gaudia, si quis<br>
 hic pater, angusti puero date pulueris haustus<br>
 exiguamque facem! rogat, en rogat ipse iacentis<br>
 uultus: ego infandas potior satiare uolucres,<br>
 me praebete feris, ego bella audere coegi.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">430</span><br>
 'immo,' ait Amphion, 'regem si tanta cupido<br>
 condere, quae timidis belli mens, ede, Pelasgis,<br>
 quid fracti exanguesque parent; cuncta ocius effer,<br>
 et uita tumuloque ducis donatus abito.'<br>
 horruit et toto praecordia protinus Arcas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">435</span><br>
 impleuit capulo. 'summumne hoc cladibus,' inquit,<br>
 'deerat ut adflictos turparem ego proditor Argos?<br>
 nil emimus tanti, nec sic uelit ipse cremari.'<br>
 sic ait, et magno proscissum uulnere pectus<br>
 iniecit puero, supremaque murmura uoluens:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 440</span><br>
 'hoc tamen interea ~et tu potiare sepulcro.'<br>
 tales optatis regum in complexibus ambo,<br>
 par insigne animis, Aetolus et inclutus Arcas,<br>
 egregias efflant animas letoque fruuntur.<br>
 uos quoque sacrati, quamuis mea carmina surgant&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">445</span><br>
 inferiore lyra, memores superabitis annos.<br>
 forsitan et comites non aspernabitur umbras<br>
 Euryalus Phrygiique admittet gloria Nisi.<br>
&nbsp;&nbsp;&nbsp;&nbsp;at ferus Amphion, regi qui facta reportent<br>
 edoceantque dolum captiuaque corpora reddant,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">450</span><br>
 mittit ouans; clausis ipse insultare Pelasgis<br>
 tendit et abscisos sociorum ostendere uultus.<br>
 interea reducem murorum e culmine Grai<br>
 Thiodamanta uident nec iam erumpentia celant<br>
 gaudia. ut exertos enses et caede recenti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">455</span><br>
 arma rubere notant, nouus adsilit aethera magnum<br>
 clamor, et e summo pendent cupida agmina uallo<br>
 noscere quisque suos. uolucrum sic turba recentum,<br>
 cum reducem longo prospexit in aere matrem,<br>
 ire cupit contra summique e margine nidi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">460</span><br>
 extat hians, iam iamque cadat, ni pectore toto<br>
 obstet aperta parens et amantibus increpat alis.<br>
 dumque opus arcanum et taciti compendia Martis<br>
 enumerant laetisque suos complexibus implent<br>
 Hopleaque exquirunt tardumque Dymanta queruntur:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">465</span><br>
 ecce et Dircaeae iuxta dux concitus alae<br>
 uenerat Amphion; non longum caede recenti<br>
 laetatus uidet innumeris feruere cateruis<br>
 tellurem atque una gentem expirare ruina.<br>
 qui tremor inicitur caeli de lampade tactis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">470</span><br>
 hic fixit iuuenem, pariterque horrore sub uno<br>
 uox, acies sanguisque perit, gemitusque parantem<br>
 ipse ultro conuertit equus; fugit ala retorto<br>
 puluere. nondum illi Thebarum claustra subibant,<br>
 et iam Argiua cohors nocturno freta triumpho&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">475</span><br>
 prosilit in campos; per et arma et membra iacentum<br>
 taetraque congerie sola semianimumque cruorem<br>
 cornipedes ipsique ruunt: grauis exterit artus<br>
 ungula, sanguineus lauat imber et impedit axes.<br>
 dulce uiris hac ire uia, ceu tecta superbi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">480</span><br>
 Sidonia atque ipsas calcent in sanguine Thebas.<br>
 hortatur Capaneus: 'satis occultata, Pelasgi,<br>
 delituit uirtus: nunc, nunc mihi uincere pulchrum<br>
 teste die; mecum clamore et puluere aperto<br>
 ite palam, iuuenes: sunt et mihi prouida dextrae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">485</span><br>
 omina et horrendi stricto mucrone furores.'<br>
 sic ait; ardentes alacer succendit Adrastus<br>
 Argolicusque gener, sequitur iam tristior augur.<br>
 iamque premunt muros (et adhuc noua funera narrat<br>
 Amphion) miseramque intrarant protinus urbem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">490</span><br>
 ni Megareus specula citus exclamasset ab alta:<br>
 'claude, uigil, subeunt hostes, claude undique portas!'<br>
&nbsp;&nbsp;&nbsp;&nbsp;est ubi dat uires nimius timor: ocius omnis<br>
 porta coit; solas dum tardius artat Echion<br>
 Ogygias, audax animis Spartana iuuentus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">495</span><br>
 inrupit, caesique ruunt in limine primo<br>
 incola Taygeti Panopeus rigidique natator<br>
 Oebalus Eurotae; turque, o spectate palaestris<br>
 omnibus et nuper Nemeaeo in puluere felix,<br>
 Alcidama, primis quem caestibus ipse ligarat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">500</span><br>
 Tyndarides, nitidi moriens conuexa magistri<br>
 respicis: auerso pariter deus occidit astro.<br>
 te nemus Oebalium, te lubrica ripa Lacaenae<br>
 uirginis et falso gurges cantatus olori<br>
 flebit, Amyclaeis Triuiae lugebere Nymphis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">505</span><br>
 et quae te leges praeceptaque fortia belli<br>
 erudiit genetrix, nimium didicisse queretur.<br>
 talis Echionio Mauors in limine saeuit.<br>
&nbsp;&nbsp;&nbsp;&nbsp;tandem umeris obnixus Acron et pectore toto<br>
 pronus Ialmenides aeratae robora portae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">510</span><br>
 torserunt: quanta pariter ceruice gementes<br>
 profringunt inarata diu Pangaea iuuenci.<br>
 par operis iactura lucro, quippe hoste retento<br>
 exclusere suos; cadit intra moenia Graius<br>
 Ormenus, et pronas tendentis Amyntoris ulnas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">515</span><br>
 fundentisque preces penitus ceruice remissa<br>
 uerba solo uultusque cadunt, colloque decorus<br>
 torquis in hostiles cecidit per uulnus harenas.<br>
 soluitur interea uallum, primaeque recusant<br>
 stare morae; iam se peditum iunxere cateruae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">520</span><br>
 moenibus: at patulas saltu transmittere fossas<br>
 horror equis: haerent trepidi atque inmane pauentes<br>
 abruptum mirantur agi; nunc impetus ire<br>
 margine ab extremo, nunc sponte in frena recedunt.<br>
 hi praefixa solo uellunt munimina, at illi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 525</span><br>
 portarum obiectus minuunt et ferrea sudant<br>
 claustra remoliri, trabibusque artata sonoro<br>
 pellunt saxa loco; pars ad fastigia missas<br>
 exultant haesisse faces, pars ima lacessunt<br>
 scrutanturque cauas caeca testudine turres.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">530</span><br>
&nbsp;&nbsp;&nbsp;&nbsp;at Tyrii, quae sola salus, caput omne coronant<br>
 murorum, nigrasque sudes et lucida ferro<br>
 spicula et arsuras caeli per inania glandes<br>
 saxaque in aduersos ipsis auulsa rotabant<br>
 moenibus: exundant saeuo fastigia nimbo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">535</span><br>
 armataeque uomunt stridentia tela fenestrae.<br>
 qualiter aut Malean aut alta Ceraunia supra<br>
 cessantes in nube sedent nigrisque leguntur<br>
 collibus et subitae saliunt in uela procellae:<br>
 talis Agenoreis Argiuum exercitus armis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">540</span><br>
 obruitur; non ora uirum, non pectora flectit<br>
 imber atrox, rectosque tenent in moenia uultus<br>
 inmemores leti et tantum sua tela uidentes.<br>
 Anthea falcato lustrantem moenia curru<br>
 desuper Ogygiae pepulit grauis impetus hastae;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">545</span><br>
 lora excussa manu, retroque in terga uolutus<br>
 semianimos artus ocreis retinentibus haeret;<br>
 mirandum uisu belli scelus: arma trahuntur,<br>
 fumantesque rotae tellurem et tertius hastae<br>
 sulcus arat; longo sequitur uaga puluere ceruix,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">550</span><br>
 et resupinarum patet orbita lata comarum.<br>
&nbsp;&nbsp;&nbsp;&nbsp;at tuba luctificis pulsat clangoribus urbem<br>
 obsaeptasque fores sonitu perfringit amaro.<br>
 diuisere aditus, omnique in limine saeuus<br>
 signifer; ante omnes sua damna et gaudia portas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">555</span><br>
 dira intus facies, uix Mauors ipse uidendo<br>
 gaudeat; insanis lymphatam horroribus urbem<br>
 scindunt dissensu uario Luctusque Furorque<br>
 et Pauor et caecis Fuga circumfusa tenebris.<br>
 Bellum intrasse putes: feruent discursibus arces,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">560</span><br>
 miscentur clamore uiae, ferrum undique et ignes<br>
 mente uident, saeuas mente accepere catenas.<br>
 consumpsit uentura timor: iam tecta replerant<br>
 templaque, et ingratae uallantur planctibus arae.<br>
 una omnes eademque subit formido per annos:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">565</span><br>
 poscunt fata senes, ardet palletque iuuentus,<br>
 atria femineis trepidant ululata querelis.<br>
 flent pueri et flendi nequeunt cognoscere causas<br>
 attoniti et tantum matrum lamenta trementes.<br>
 illas cogit amor, nec habent extrema pudorem:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">570</span><br>
 ipsae tela uiris, ipsae iram animosque ministrant,<br>
 hortanturque unaque ruunt, nec auita gementes<br>
 limina nec paruos cessant ostendere natos.<br>
 sic ubi pumiceo pastor rapturus ab antro<br>
 armatas erexit apes, fremit aspera nubes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">575</span><br>
 inque uicem sese stridore hortantur et omnes<br>
 hostis in ora uolant, mox deficientibus alis<br>
 amplexae flauamque domum captiuaque plangunt<br>
 mella laboratasque premunt ad pectora ceras.<br>
&nbsp;&nbsp;&nbsp;&nbsp;nec non ancipitis pugnat sententia uulgi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">580</span><br>
 discordesque serit motus: hi reddere fratrem<br>
 (nec mussant, sed uoce palam claroque tumultu),<br>
 reddere regna iubent; periit reuerentia regis<br>
 sollicitis: 'ueniat pactumque hic computet annum,<br>
 Cadmeosque lares exul patriasque salutet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">585</span><br>
 infelix tenebras; cur autem ego sanguine fraudes<br>
 et periura luam regalis crimina noxae?'<br>
 inde alii: 'sera ista fides, iam uincere mauult.'<br>
 Tiresian alii lacrimis et supplice coetu<br>
 orant, quodque unum rebus solamen in artis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">590</span><br>
 nosse futura rogant. tenet ille inclusa premitque<br>
 fata deum: 'quiane ante duci bene credita nostro<br>
 consilia et monitus, cum perfida bella uetarem?<br>
 te tamen, infelix,' inquit, 'perituraque Thebe,<br>
 si taceam, nequeo miser exaudire cadentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">595</span><br>
 Argolicumque oculis haurire uacantibus ignem.<br>
 uincamur, Pietas; pone heia altaria, uirgo,<br>
 quaeramus superos.' facit illa, acieque sagaci<br>
 sanguineos flammarum apices geminumque per aras<br>
 ignem et clara tamen mediae fastigia lucis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">600</span><br>
 orta docet; tunc in speciem serpentis inanem<br>
 ancipiti gyro uolui frangique rubore<br>
 demonstrat dubio, patriasque inluminat umbras.<br>
 ille coronatos iamdudum amplectitur ignes,<br>
 fatidicum sorbens uultu flagrante uaporem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">605</span><br>
 stant tristes horrore comae, uittasque trementes<br>
 caesaries insana leuat: diducta putares<br>
 lumina consumptumque genis rediisse nitorem.<br>
 tandem exundanti permisit uerba furori:<br>
 'audite, o sontes, extrema litamina diuum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">610</span><br>
 Labdacidae: uenit alma salus, sed limite duro.<br>
 Martius inferias et saeua efflagitat anguis<br>
 sacra: cadat generis quicumque nouissimus extat<br>
 uiperei, datur hoc tantum uictoria pacto.<br>
 felix qui tanta lucem mercede relinquet.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">615</span><br>
&nbsp;&nbsp;&nbsp;&nbsp;stabat fatidici prope saeua altaria uatis<br>
 maestus, adhuc patriae tantum communia lugens<br>
 fata, Creon: grandem subiti cum fulminis ictum,<br>
 non secus ac torta traiectus cuspide pectus,<br>
 accipit exanimis sentitque Menoecea posci.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">620</span><br>
 monstrat enim suadetque timor; stupet anxius alto<br>
 corda metu glaciante pater: Trinacria qualis<br>
 ora repercussum Libyco mare sumit ab aestu.<br>
 mox plenum Phoebo uatem et celerare iubentem,<br>
 nunc humilis genua amplectens, nunc ora canentis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">625</span><br>
 nequiquam reticere rogat; iam Fama sacratam<br>
 uocem amplexa uolat, clamantque oracula Thebae.<br>
&nbsp;&nbsp;&nbsp;&nbsp;nunc age, quis stimulos et pulchrae gaudia mortis<br>
 addiderit iuueni (neque enim haec absentibus umquam<br>
 mens homini transmissa deis), memor incipe Clio,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">630</span><br>
 saecula te quoniam penes et digesta uetustas.<br>
&nbsp;&nbsp;&nbsp;&nbsp;diua Iouis solio iuxta comes, unde per orbem<br>
 rara dari terrisque solet contingere, Virtus,<br>
 seu pater omnipotens tribuit, siue ipsa capaces<br>
 elegit penetrare uiros, caelestibus ut tunc&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">635</span><br>
 desiluit gauisa plagis! dant clara meanti<br>
 astra locum quosque ipsa polis adfixerat ignes.<br>
 iamque premit terras, nec uultus ab aethere longe;<br>
 sed placuit mutare genas, fit prouida Manto,<br>
 responsis ut plana fides, et fraude priores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">640</span><br>
 exuitur uultus. abiit horrorque uigorque<br>
 ex oculis, paulum decoris permansit honosque<br>
 mollior, et posito uatum gestamina ferro<br>
 subdita; descendunt uestes, toruisque ligatur<br>
 uitta comis (nam laurus erat); tamen aspera produnt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">645</span><br>
 ora deam nimiique gradus. sic Lydia coniunx<br>
 Amphitryoniaden exutum horrentia terga<br>
 perdere Sidonios umeris ridebat amictus<br>
 et turbare colus et tympana rumpere dextra.<br>
&nbsp;&nbsp;&nbsp;&nbsp;sed neque te indecorem sacris dignumque iuberi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 650</span><br>
 talia Dircaea stantem pro turre, Menoeceu,<br>
 inuenit; inmensae reserato limine portae<br>
 sternebas Danaos, pariter Mauortius Haemon.<br>
 sed consanguinei quamuis atque omnia fratres,<br>
 tu prior: exanimes circum cumulantur acerui;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">655</span><br>
 omne sedet telum, nulli sine caedibus ictus<br>
 (necdum aderat Virtus); non mens, non dextra quiescit,<br>
 non auida arma uacant, ipsa insanire uidetur<br>
 Sphinx galeae custos, uisoque animata cruore<br>
 emicat effigies et sparsa orichalca renident:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">660</span><br>
 cum dea pugnantis capulum dextramque repressit:<br>
 'magnanime o iuuenis, quo non agnouerit ullum<br>
 certius armifero Cadmi de semine Mauors,<br>
 linque humiles pugnas, non haec tibi debita uirtus:<br>
 astra uocant, caeloque animam, plus concipe, mittes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">665</span><br>
 iamdudum hoc hilares genitor bacchatur ad aras,<br>
 hoc ignes fibraeque uolunt, hoc urguet Apollo:<br>
 terrigenam cuncto patriae pro sanguine poscunt.<br>
 Fama canit monitus, gaudet Cadmeia plebes<br>
 certa tui; rape mente deos, rape nobile fatum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">670</span><br>
 i, precor, accelera, ne proximus occupet Haemon.'<br>
 sic ait, et magna cunctantis pectora dextra<br>
 permulsit tacite seseque in corde reliquit.<br>
 fulminis haud citius radiis adflata cupressus<br>
 combibit infestas et stirpe et uertice flammas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">675</span><br>
 quam iuuenis multo possessus numine pectus<br>
 erexit sensus letique inuasit amorem.<br>
 ut uero auersae gressumque habitumque notauit<br>
 et subitam a terris in nubila crescere Manto,<br>
 obstipuit. 'sequimur, diuum quaecumque uocasti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">680</span><br>
 nec tarde paremus,' ait; iam iamque recedens<br>
 instantem uallo Pylium tamen Agrea fixit.<br>
 armigeri fessum excipiunt; tum uulgus euntem<br>
 auctorem pacis seruatoremque deumque<br>
 conclamat gaudens atque ignibus implet honestis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">685</span><br>
&nbsp;&nbsp;&nbsp;&nbsp;iamque iter ad muros cursu festinus anhelo<br>
 obtinet et miseros gaudet uitasse parentes,<br>
 cum genitor&#151;steterunt ambo et uox haesit utrique,<br>
 deiectaeque genae. tandem pater ante profatus:<br>
 'quis nouus inceptis rapuit te casus ab armis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">690</span><br>
 quae bello grauiora paras? dic, nate, precanti,<br>
 cur tibi torua acies? cur hic truculentus in ore<br>
 pallor, et ad patrios non stant tua lumina uultus?<br>
 audisti responsa, palam est. per ego oro tuosque,<br>
 nate, meosque annos miseraeque per ubera matris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">695</span><br>
 ne uati, ne crede, puer! superine profanum<br>
 dignantur stimulare senem, cui uultus inanis<br>
 extinctique orbes et poena simillima diro<br>
 Oedipodae? quid si insidiis et fraude dolosa<br>
 rex agit, extrema cui nostra in sorte timori&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">700</span><br>
 nobilitas tuaque ante duces notissima uirtus?<br>
 illius haec forsan, remur quae uerba deorum;<br>
 ille monet! ne frena animo permitte calenti,<br>
 da spatium tenuemque moram, male cuncta ministrat<br>
 impetus; hoc, oro, munus concede parenti.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">705</span><br>
 sic tua maturis signentur tempora canis,<br>
 et sis ipse parens et ad hunc, animose, timorem<br>
 peruenias: ne perge meos orbare penates.<br>
 externi te nempe patres alienaque tangunt<br>
 pignora? si pudor est, primum miserere tuorum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">710</span><br>
 haec pietas, hic uerus honos; ibi gloria tantum<br>
 uentosumque decus titulique in morte latentes.<br>
 nec timidus te flecto parens: i, proelia misce,<br>
 i Danaas acies mediosque per obuius enses:<br>
 non teneo; liceat misero tremibunda lauare&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">715</span><br>
 uulnera et undantem lacrimis siccare cruorem,<br>
 teque iterum saeuis iterumque remittere bellis.<br>
 hoc malunt Thebae.' sic colla manusque tenebat<br>
 implicitus; sed nec lacrimae nec uerba mouebant<br>
 dis uotum iuuenem; quin et monstrantibus illis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">720</span><br>
 fraude patrem tacita subit auertitque timorem:<br>
 'falleris heu uerosque metus, pater optime, nescis.<br>
 non me ulli monitus, nec uatum exorsa furentum<br>
 sollicitant uanisque mouent (sibi callidus ista<br>
 Tiresias nataeque canat) non si ipse reclusis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">725</span><br>
 comminus ex adytis in me insaniret Apollo.<br>
 sed grauis unanimi casus me fratris ad urbem<br>
 sponte refert: gemit Inachia mihi saucius Haemon<br>
 cuspide; uix illum medio de puluere belli<br>
 inter utrasque acies, iam iamque tenentibus Argis&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">730</span><br>
 sed moror. i, refoue dubium turbaeque ferenti<br>
 dic, parcant leuiterque uehant; ego uulnera doctum<br>
 iungere supremique fugam reuocare cruoris<br>
 Aetiona petam.' sic imperfecta locutus<br>
 effugit; illi atra mersum caligine pectus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">735</span><br>
 confudit sensus; pietas incerta uagatur<br>
 discordantque metus, impellunt credere Parcae.<br>
&nbsp;&nbsp;&nbsp;&nbsp;turbidus interea ruptis uenientia portis<br>
 agmina belligeri Capaneus agit aequore campi,<br>
 cornua nunc equitum, cuneos nunc ille pedestres,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">740</span><br>
 et proculcantes moderantum funera currus;<br>
 idem altas turres saxis et turbine crebro<br>
 laxat, agit turmas idem atque in sanguine fumat.<br>
 nunc spargit torquens uolucri noua uulnera plumbo,<br>
 nunc iaculum excusso rotat in sublime lacerto,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">745</span><br>
 nullaque tectorum subit ad fastigia, quae non<br>
 deferat hasta uirum perfusaque caede recurrat.<br>
 nec iam aut Oeniden aut Hippomedonta peremptos<br>
 aut uatem Pelopea Phalanx aut Arcada credunt;<br>
 quin socium coiisse animas et corpore in uno&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 750</span><br>
 stare omnes, ita cuncta replet. non ullius aetas,<br>
 non cultus, non forma mouet; pugnantibus idem<br>
 supplicibusque furit; non quisquam obsistere contra,<br>
 non belli temptare uices: procul arma furentis<br>
 terribilesque iubas et frontem cassidis horrent.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">755</span><br>
&nbsp;&nbsp;&nbsp;&nbsp;at pius electa murorum in parte Menoeceus<br>
 iam sacer aspectu solitoque augustior ore,<br>
 ceu subito in terras supero demissus ab axe,<br>
 constitit, exempta manifestus casside nosci,<br>
 despexitque acies hominum et clamore profundo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">760</span><br>
 conuertit campum iussitque silentia bello.<br>
 'armorum superi, tuque o qui funere tanto<br>
 indulges mihi, Phoebe, mori, date gaudia Thebis<br>
 quae pepigi et toto quae sanguine prodigus emi.<br>
 ferte retro bellum captaeque impingite Lernae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">765</span><br>
 reliquias turpes, confixaque terga fouentes<br>
 Inachus indecores pater auersetur alumnos.<br>
 at Tyriis templa, arua, domos, conubia, natos<br>
 reddite morte mea: si uos placita hostia iuui,<br>
 si non attonitis uatis consulta recepi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">770</span><br>
 auribus et Thebis nondum credentibus hausi,<br>
 haec Amphioniis pro me persoluite terris<br>
 ac mihi deceptum, precor, exorate parentem.'<br>
 sic ait, insignemque animam mucrone corusco<br>
 dedignantem artus pridem maestamque teneri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">775</span><br>
 arripit atque uno quaesitam uulnere rumpit.<br>
 sanguine tunc spargit turres et moenia lustrat,<br>
 seque super medias acies, nondum ense remisso,<br>
 iecit et in saeuos cadere est conatus Achiuos.<br>
 ast illum amplexae Pietas Virtusque ferebant&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">780</span><br>
 leniter ad terras corpus; nam spiritus olim<br>
 ante Iouem et summis apicem sibi poscit in astris.<br>
&nbsp;&nbsp;&nbsp;&nbsp;iamque intra muros nullo sudore receptum<br>
 gaudentes heroa ferunt: abscesserat ultro<br>
 Tantalidum uenerata cohors; subit agmine longo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">785</span><br>
 colla inter iuuenum, laetisque fauoribus omni<br>
 concinitur uulgo Cadmum atque Amphiona supra<br>
 conditor; hi sertis, hi ueris honore soluto<br>
 accumulant artus patriaque in sede reponunt<br>
 corpus adoratum. repetunt mox bella peractis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">790</span><br>
 laudibus; hic uicta genitor lacrimabilis ira<br>
 congemit, et tandem matri data flere potestas:<br>
 'lustralemne feris ego te, puer inclute, Thebis<br>
 deuotumque caput uilis ceu mater alebam?<br>
 quod molita nefas? cui tantum inuisa deorum?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">795</span><br>
 non ego monstrifero coitu reuoluta notaui<br>
 pignora, nec nato peperi funesta nepotes.<br>
 quid refert? habet ecce suos Iocasta ducesque<br>
 regnantesque uidet: nos saeua piacula bello<br>
 demus, ut alterni (placet hoc tibi, fulminis auctor?)&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">800</span><br>
 Oedipodionii mutent diademata fratres?<br>
 quid superos hominesue queror? tu, saeue Menoeceu,<br>
 tu miseram ante omnes properasti extinguere matrem.<br>
 unde hic mortis amor? quae sacra insania menti?<br>
 quosue ego conceptus aut quae male pignora fudi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">805</span><br>
 tam diuersa mihi? nimirum Martius anguis,<br>
 quaeque nouis proauum tellus effloruit armis&#151;<br>
 hinc animi tristes nimiusque in pectore Mauors,<br>
 et de matre nihil. sponte en ultroque peremptus<br>
 inrumpis maestas Fatis nolentibus umbras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">810</span><br>
 ast egomet Danaos Capaneaque tela uerebar:<br>
 haec erat, haec metuenda manus ferrumque quod amens<br>
 ipsa dedi. uiden ut iugulo consumpserit ensem?<br>
 altius haud quisquam Danaum mucrone subisset.'<br>
&nbsp;&nbsp;&nbsp;&nbsp;diceret infelix etiamnum et cuncta repleret&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">815</span><br>
 questibus: abducunt comites famulaeque perosam<br>
 solantes thalamoque tenent, sedet eruta multo<br>
 ungue genas; non illa diem, non uerba precantum<br>
 respicit aut uisus flectit tellure relictos,<br>
 iam uocis, iam mentis inops. sic aspera tigris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">820</span><br>
 fetibus abreptis Scythico deserta sub antro<br>
 accubat et tepidi lambit uestigia saxi;<br>
 nusquam irae, sedit rabidi feritasque famesque<br>
 oris, eunt praeter secura armenta gregesque:<br>
 aspicit illa iacens; ubi enim quibus ubera pascat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">825</span><br>
 aut quos ingenti premat expectata rapina?<br>
&nbsp;&nbsp;&nbsp;&nbsp;hactenus arma, tubae, ferrumque et uulnera: sed nunc<br>
 comminus astrigeros Capaneus tollendus in axes.<br>
 non mihi iam solito uatum de more canendum;<br>
 maior ab Aoniis poscenda amentia lucis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">830</span><br>
 mecum omnes audete deae! siue ille profunda<br>
 missus nocte furor, Capaneaque signa secutae<br>
 arma Iouem contra Stygiae rapuere sorores,<br>
 seu uirtus egressa modum, seu gloria praeceps,<br>
 seu magnae data fama neci, seu laeta malorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">835</span><br>
 principia et blandae superum mortalibus irae.<br>
&nbsp;&nbsp;&nbsp;&nbsp;iam sordent terrena uiro taedetque profundae<br>
 caedis, et exhaustis olim Graiumque suisque<br>
 missilibus lassa respexit in aethera dextra.<br>
 ardua mox toruo metitur culmina uisu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 840</span><br>
 innumerosque gradus gemina latus arbore clausos<br>
 aerium sibi portat iter, longeque timendus<br>
 multifidam quercum flagranti lumine uibrat;<br>
 arma rubent una clipeoque incenditur ignis.<br>
 'hac' ait 'in Thebas, hac me iubet ardua uirtus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">845</span><br>
 ire, Menoeceo qua lubrica sanguine turris.<br>
 experiar quid sacra iuuent, an falsus Apollo.'<br>
 dicit, et alterno captiua in moenia gressu<br>
 surgit ouans: quales mediis in nubibus aether<br>
 uidit Aloidas, cum cresceret impia tellus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">850</span><br>
 despectura deos nec adhuc inmane ueniret<br>
 Pelion et trepidum iam tangeret Ossa Tonantem.<br>
&nbsp;&nbsp;&nbsp;&nbsp;tunc uero attoniti fatorum in cardine summo,<br>
 ceu suprema lues urbi facibusque cruentis<br>
 aequatura solo turres Bellona subiret,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">855</span><br>
 omnibus e tectis certatim ingentia saxa<br>
 roboraque et ualidas fundae Balearis habenas,<br>
 nam iaculis caeloque uagis spes unde sagittis?&#151;<br>
 uerum auidi et tormenta rotant et molibus urguent.<br>
 ille nec ingestis nec terga sequentibus umquam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">860</span><br>
 detrahitur telis, uacuoque sub aere pendens<br>
 plana uelut terra certus uestigia figat,<br>
 tendit et ingenti subit occurrente ruina:<br>
 amnis ut incumbens longaeui robora pontis<br>
 adsiduis oppugnat aquis; iam saxa fatiscunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">865</span><br>
 emotaeque trabes: tanto uiolentior ille<br>
 (sentit enim) maiore salo quassatque trahitque<br>
 molem aegram, nexus donec celer alueus omnes<br>
 abscidit et cursu uictor respirat aperto.<br>
 utque petita diu celsus fastigia supra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">870</span><br>
 eminuit trepidamque adsurgens desuper urbem<br>
 uidit et ingenti Thebas exterruit umbra,<br>
 increpat attonitos: ~'humilesne Amphionis arces,<br>
 pro pudor, hi faciles, carmenque imbelle secuti,<br>
 hi, mentita diu Thebarum fabula, muri?~&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">875</span><br>
 et quid tam egregium prosternere moenia molli<br>
 structa lyra?' simul insultans gressuque manuque<br>
 molibus obstantes cuneos tabulataque saeuus<br>
 restruit: absiliunt pontes, tectique trementis<br>
 saxea frena labant, dissaeptoque aggere rursus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">880</span><br>
 utitur et truncas rupes in templa domosque<br>
 praecipitat frangitque suis iam moenibus urbem.<br>
&nbsp;&nbsp;&nbsp;&nbsp;iamque Iouem circa studiis diuersa fremebant<br>
 Argolici Tyriique dei; pater, aequus utrisque,<br>
 aspicit ingentes ardentum comminus iras&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">885</span><br>
 seque obstare uidet. gemit inseruante nouerca<br>
 Liber et obliquo respectans lumine patrem:<br>
 'nunc ubi saeua manus, meaque heu cunabula flammae?<br>
 fulmen, io ubi fulmen?' ait. gemit auctor Apollo<br>
 quas dedit ipse domos; Lernam Thebasque rependit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">890</span><br>
 maestus et intento dubitat Tirynthius arcu;<br>
 maternos plangit uolucer Danaeius Argos;<br>
 flet Venus Harmoniae populos metuensque mariti<br>
 stat procul et tacita Gradiuum respicit ira.<br>
 increpat Aonios audax Tritonia diuos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 895</span><br>
 Iunonem tacitam furibunda silentia torquent.<br>
 non tamen haec turbant pacem Iouis, ecce quierant<br>
 iurgia cum mediis Capaneus auditus in astris,<br>
 'nullane pro trepidis,' clamabat, 'numina Thebis<br>
 statis? ubi infandae segnes telluris alumni,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">900</span><br>
 Bacchus et Alcides? piget instigare minores:<br>
 tu potius uenias (quis enim concurrere nobis<br>
 dignior?); en cineres Semelaeaque busta tenentur!<br>
 nunc age, nunc totis in me conitere flammis,<br>
 Iuppiter! an pauidas tonitru turbare puellas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">905</span><br>
 fortior et soceri turres excindere Cadmi?'<br>
&nbsp;&nbsp;&nbsp;&nbsp;ingemuit dictis superum dolor; ipse furentem<br>
 risit et incussa sanctarum mole comarum,<br>
 'quaenam spes hominum tumidae post proelia Phlegrae?<br>
 tune etiam feriendus?' ait. premit undique lentum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">910</span><br>
 turba deum frendens et tela ultricia poscit,<br>
 nec iam audet fatis turbata obsistere coniunx.<br>
 ipsa dato nondum caelestis regia signo<br>
 sponte tonat, coeunt ipsae sine flamine nubes<br>
 accurruntque imbres: Stygias rupisse catenas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">915</span><br>
 Iapetum aut uictam supera ad conuexa leuari<br>
 Inarimen Aetnamue putes. pudet ista timere<br>
 caelicolas; sed cum in media uertigine mundi<br>
 stare uirum insanasque uident deposcere pugnas,<br>
 mirantur taciti et dubio pro fulmine pallent.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">920</span><br>
 coeperat Ogygiae supra fastigia turris<br>
 arcanum mugire polus caelumque tenebris<br>
 auferri: tenet ille tamen, quas non uidet, arces,<br>
 fulguraque attritis quotiens micuere procellis,<br>
 'his' ait 'in Thebas, his iam decet ignibus uti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">925</span><br>
 hinc renouare faces lassamque accendere quercum.'<br>
 talia dicentem toto Ioue fulmen adactum<br>
 corripuit: primae fugere in nubila cristae,<br>
 et clipei niger umbo cadit, iamque omnia lucent<br>
 membra uiri. cedunt acies, et terror utrimque,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">930</span><br>
 quo ruat, ardenti feriat quas corpore turmas.<br>
 [intra se stridere facem galeamque comasque<br>
 quaerit, et urentem thoraca repellere dextra<br>
 conatus ferri cinerem sub pectore tractat.]<br>
 stat tamen, extremumque in sidera uersus anhelat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">935</span><br>
 pectoraque inuisis obicit fumantia muris;<br>
 nec caderet, sed membra uirum terrena relinquunt,<br>
 exuiturque animus; paulum si tardius artus<br>
 cessissent, potuit fulmen sperare secundum.
</p>
<div class="footer">
	<p>
		<a href="/statius.html">Statius</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY>
</HTML>