<html>
	<head>
		<title>
			Lucretius: De Rerum Natura I
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>TITI LVCRETI CARI DE RERVM NATVRA LIBER PRIMVS
</p>

<p class=border></P>

<p>
Aeneadum genetrix, hominum divomque voluptas,<br>
 alma Venus, caeli subter labentia signa<br>
 quae mare navigerum, quae terras frugiferentis<br>
 concelebras, per te quoniam genus omne animantum<br>
 concipitur visitque exortum lumina solis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</FONT><br>
 te, dea, te fugiunt venti, te nubila caeli<br>
 adventumque tuum, tibi suavis daedala tellus<br>
 summittit flores, tibi rident aequora ponti<br>
 placatumque nitet diffuso lumine caelum.<br>
 nam simul ac species patefactast verna diei&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</FONT><br>
 et reserata viget genitabilis aura favoni,<br>
 aeriae primum volucris te, diva, tuumque<br>
 significant initum perculsae corda tua vi.<br>
 inde ferae pecudes persultant pabula laeta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</FONT><br>
 et rapidos tranant amnis: ita capta lepore&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>14</FONT><br>
 te sequitur cupide quo quamque inducere pergis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 16</FONT><br>
 denique per maria ac montis fluviosque rapacis<br>
 frondiferasque domos avium camposque virentis<br>
 omnibus incutiens blandum per pectora amorem<br>
 efficis ut cupide generatim saecla propagent.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</FONT><br>
 quae quoniam rerum naturam sola gubernas<br>
 nec sine te quicquam dias in luminis oras<br>
 exoritur neque fit laetum neque amabile quicquam,<br>
 te sociam studeo scribendis versibus esse,<br>
 quos ego de rerum natura pangere conor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</FONT><br>
 Memmiadae nostro, quem tu, dea, tempore in omni<br>
 omnibus ornatum voluisti excellere rebus.<br>
 quo magis aeternum da dictis, diva, leporem.<br>
 effice ut interea fera moenera militiai<br>
 per maria ac terras omnis sopita quiescant;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</FONT><br>
 nam tu sola potes tranquilla pace iuvare<br>
 mortalis, quoniam belli fera moenera Mavors<br>
 armipotens regit, in gremium qui saepe tuum se<br>
 reiicit aeterno devictus vulnere amoris,<br>
 atque ita suspiciens tereti cervice reposta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</FONT><br>
 pascit amore avidos inhians in te, dea, visus<br>
 eque tuo pendet resupini spiritus ore.<br>
 hunc tu, diva, tuo recubantem corpore sancto<br>
 circum fusa super, suavis ex ore loquellas<br>
 funde petens placidam Romanis, incluta, pacem;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</FONT><br>
 nam neque nos agere hoc patriai tempore iniquo<br>
 possumus aequo animo nec Memmi clara propago<br>
 talibus in rebus communi desse saluti.<br>
 omnis enim per se divum natura necessest<br>
 immortali aevo summa cum pace fruatur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>45</FONT><br>
 semota ab nostris rebus seiunctaque longe;<br>
 nam privata dolore omni, privata periclis,<br>
 ipsa suis pollens opibus, nihil indiga nostri,<br>
 nec bene promeritis capitur nec tangitur ira.<br>
&nbsp;&nbsp;&nbsp;&nbsp;&nbsp;Humana ante oculos foede cum vita iaceret&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>62</FONT><br>
 in terris oppressa gravi sub religione,<br>
 quae caput a caeli regionibus ostendebat<br>
 horribili super aspectu mortalibus instans,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>65</FONT><br>
 primum Graius homo mortalis tollere contra<br>
 est oculos ausus primusque obsistere contra;<br>
 quem neque fama deum nec fulmina nec minitanti<br>
 murmure compressit caelum, sed eo magis acrem<br>
 inritat animi virtutem, effringere ut arta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>70</FONT><br>
 naturae primus portarum claustra cupiret.<br>
 ergo vivida vis animi pervicit et extra<br>
 processit longe flammantia moenia mundi<br>
 atque omne immensum peragravit mente animoque,<br>
 unde refert nobis victor quid possit oriri,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>75</FONT><br>
 quid nequeat, finita potestas denique cuique<br>
 qua nam sit ratione atque alte terminus haerens.<br>
 quare religio pedibus subiecta vicissim<br>
 opteritur, nos exaequat victoria caelo.<br>
&nbsp;&nbsp;&nbsp;&nbsp;&nbsp;Illud in his rebus vereor, ne forte rearis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>80</FONT><br>
 impia te rationis inire elementa viamque<br>
 indugredi sceleris. quod contra saepius illa<br>
 religio peperit scelerosa atque impia facta.<br>
 Aulide quo pacto Triviai virginis aram<br>
 Iphianassai turparunt sanguine foede&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>85</FONT><br>
 ductores Danaum delecti, prima virorum.<br>
 cui simul infula virgineos circum data comptus<br>
 ex utraque pari malarum parte profusast,<br>
 et maestum simul ante aras adstare parentem<br>
 sensit et hunc propter ferrum celare ministros&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>90</FONT><br>
 aspectuque suo lacrimas effundere civis,<br>
 muta metu terram genibus summissa petebat.<br>
 nec miserae prodesse in tali tempore quibat,<br>
 quod patrio princeps donarat nomine regem;<br>
 nam sublata virum manibus tremibundaque ad aras&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>95</FONT><br>
 deductast, non ut sollemni more sacrorum<br>
 perfecto posset claro comitari Hymenaeo,<br>
 sed casta inceste nubendi tempore in ipso<br>
 hostia concideret mactatu maesta parentis,<br>
 exitus ut classi felix faustusque daretur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>100</FONT><br>
 tantum religio potuit suadere malorum.<br>
&nbsp;&nbsp;&nbsp;&nbsp;&nbsp;Tutemet a nobis iam quovis tempore vatum<br>
 terriloquis victus dictis desciscere quaeres.<br>
 quippe etenim quam multa tibi iam fingere possunt<br>
 somnia, quae vitae rationes vertere possint&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>105</FONT><br>
 fortunasque tuas omnis turbare timore!<br>
 et merito; nam si certam finem esse viderent<br>
 aerumnarum homines, aliqua ratione valerent<br>
 religionibus atque minis obsistere vatum.<br>
 nunc ratio nulla est restandi, nulla facultas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>110</FONT><br>
 aeternas quoniam poenas in morte timendum.<br>
 ignoratur enim quae sit natura animai,<br>
 nata sit an contra nascentibus insinuetur<br>
 et simul intereat nobiscum morte dirempta<br>
 an tenebras Orci visat vastasque lacunas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>115</FONT><br>
 an pecudes alias divinitus insinuet se,<br>
 Ennius ut noster cecinit, qui primus amoeno<br>
 detulit ex Helicone perenni fronde coronam,<br>
 per gentis Italas hominum quae clara clueret;<br>
 etsi praeterea tamen esse Acherusia templa&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>120</FONT><br>
 Ennius aeternis exponit versibus edens,<br>
 quo neque permaneant animae neque corpora nostra,<br>
 sed quaedam simulacra modis pallentia miris;<br>
 unde sibi exortam semper florentis Homeri<br>
 commemorat speciem lacrimas effundere salsas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>125</FONT><br>
 coepisse et rerum naturam expandere dictis.<br>
 qua propter bene cum superis de rebus habenda<br>
 nobis est ratio, solis lunaeque meatus<br>
 qua fiant ratione, et qua vi quaeque gerantur<br>
 in terris, tunc cum primis ratione sagaci&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>130</FONT><br>
 unde anima atque animi constet natura videndum,<br>
 et quae res nobis vigilantibus obvia mentes<br>
 terrificet morbo adfectis somnoque sepultis,<br>
 cernere uti videamur eos audireque coram,<br>
 morte obita quorum tellus amplectitur ossa.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>135</FONT><br>
&nbsp;&nbsp;&nbsp;&nbsp;&nbsp;Quod super est, vacuas auris animumque sagacem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>50</FONT><br>
 semotum a curis adhibe veram ad rationem,<br>
 ne mea dona tibi studio disposta fideli,<br>
 intellecta prius quam sint, contempta relinquas.<br>
 nam tibi de summa caeli ratione deumque<br>
 disserere incipiam et rerum primordia pandam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>55</FONT><br>
 unde omnis natura creet res, auctet alatque,<br>
 quove eadem rursum natura perempta resolvat,<br>
 quae nos materiem et genitalia corpora rebus<br>
 reddunda in ratione vocare et semina rerum<br>
 appellare suemus et haec eadem usurpare&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>60</FONT><br>
 corpora prima, quod ex illis sunt omnia primis.<br>
&nbsp;&nbsp;&nbsp;&nbsp;&nbsp;Nec me animi fallit Graiorum obscura reperta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>136</FONT><br>
 difficile inlustrare Latinis versibus esse,<br>
 multa novis verbis praesertim cum sit agendum<br>
 propter egestatem linguae et rerum novitatem;<br>
 sed tua me virtus tamen et sperata voluptas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>140</FONT><br>
 suavis amicitiae quemvis efferre laborem<br>
 suadet et inducit noctes vigilare serenas<br>
 quaerentem dictis quibus et quo carmine demum<br>
 clara tuae possim praepandere lumina menti,<br>
 res quibus occultas penitus convisere possis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>145</FONT><br>
 hunc igitur terrorem animi tenebrasque necessest<br>
 non radii solis neque lucida tela diei<br>
 discutiant, sed naturae species ratioque.<br>
&nbsp;&nbsp;&nbsp;&nbsp;&nbsp;Principium cuius hinc nobis exordia sumet,<br>
 nullam rem e nihilo gigni divinitus umquam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>150</FONT><br>
 quippe ita formido mortalis continet omnis,<br>
 quod multa in terris fieri caeloque tuentur,<br>
 quorum operum causas nulla ratione videre<br>
 possunt ac fieri divino numine rentur.<br>
 quas ob res ubi viderimus nil posse creari&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>156</FONT><br>
 de nihilo, tum quod sequimur iam rectius inde<br>
 perspiciemus, et unde queat res quaeque creari<br>
 et quo quaeque modo fiant opera sine divom.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>155</FONT><br>
&nbsp;&nbsp;&nbsp;&nbsp;&nbsp;Nam si de nihilo fierent, ex omnibus rebus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>159</FONT><br>
 omne genus nasci posset, nil semine egeret.<br>
 e mare primum homines, e terra posset oriri<br>
 squamigerum genus et volucres erumpere caelo;<br>
 armenta atque aliae pecudes, genus omne ferarum,<br>
 incerto partu culta ac deserta tenerent.<br>
 nec fructus idem arboribus constare solerent,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>165</FONT><br>
 sed mutarentur, ferre omnes omnia possent.<br>
 quippe ubi non essent genitalia corpora cuique,<br>
 qui posset mater rebus consistere certa?<br>
 at nunc seminibus quia certis quaeque creantur,<br>
 inde enascitur atque oras in luminis exit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>170</FONT><br>
 materies ubi inest cuiusque et corpora prima;<br>
 atque hac re nequeunt ex omnibus omnia gigni,<br>
 quod certis in rebus inest secreta facultas.<br>
&nbsp;&nbsp;&nbsp;&nbsp;&nbsp;Praeterea cur vere rosam, frumenta calore,<br>
 vites autumno fundi suadente videmus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>175</FONT><br>
 si non, certa suo quia tempore semina rerum<br>
 cum confluxerunt, patefit quod cumque creatur,<br>
 dum tempestates adsunt et vivida tellus<br>
 tuto res teneras effert in luminis oras?<br>
 quod si de nihilo fierent, subito exorerentur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>180</FONT><br>
 incerto spatio atque alienis partibus anni,<br>
 quippe ubi nulla forent primordia, quae genitali<br>
 concilio possent arceri tempore iniquo.<br>
&nbsp;&nbsp;&nbsp;&nbsp;&nbsp;Nec porro augendis rebus spatio foret usus<br>
 seminis ad coitum, si e nilo crescere possent;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>185</FONT><br>
 nam fierent iuvenes subito ex infantibus parvis<br>
 e terraque exorta repente arbusta salirent.<br>
 quorum nil fieri manifestum est, omnia quando<br>
 paulatim crescunt, ut par est semine certo,<br>
 crescentesque genus servant; ut noscere possis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>190</FONT><br>
 quicque sua de materia grandescere alique.<br>
&nbsp;&nbsp;&nbsp;&nbsp;&nbsp;Huc accedit uti sine certis imbribus anni<br>
 laetificos nequeat fetus submittere tellus<br>
 nec porro secreta cibo natura animantum<br>
 propagare genus possit vitamque tueri;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>195</FONT><br>
 ut potius multis communia corpora rebus<br>
 multa putes esse, ut verbis elementa videmus,<br>
 quam sine principiis ullam rem existere posse.<br>
&nbsp;&nbsp;&nbsp;&nbsp;&nbsp;Denique cur homines tantos natura parare<br>
 non potuit, pedibus qui pontum per vada possent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>200</FONT><br>
 transire et magnos manibus divellere montis<br>
 multaque vivendo vitalia vincere saecla,<br>
 si non, materies quia rebus reddita certast<br>
 gignundis, e qua constat quid possit oriri?<br>
 nil igitur fieri de nilo posse fatendumst,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>205</FONT><br>
 semine quando opus est rebus, quo quaeque creatae<br>
 aeris in teneras possint proferrier auras.<br>
&nbsp;&nbsp;&nbsp;&nbsp;&nbsp;Postremo quoniam incultis praestare videmus<br>
 culta loca et manibus melioris reddere fetus,<br>
 esse videlicet in terris primordia rerum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>210</FONT><br>
 quae nos fecundas vertentes vomere glebas<br>
 terraique solum subigentes cimus ad ortus;<br>
 quod si nulla forent, nostro sine quaeque labore<br>
 sponte sua multo fieri meliora videres.<br>
&nbsp;&nbsp;&nbsp;&nbsp;&nbsp;Huc accedit uti quicque in sua corpora rursum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>215</FONT><br>
 dissoluat natura neque ad nihilum interemat res.<br>
 nam siquid mortale e cunctis partibus esset,<br>
 ex oculis res quaeque repente erepta periret;<br>
 nulla vi foret usus enim, quae partibus eius<br>
 discidium parere et nexus exsolvere posset.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>220</FONT><br>
 quod nunc, aeterno quia constant semine quaeque,<br>
 donec vis obiit, quae res diverberet ictu<br>
 aut intus penetret per inania dissoluatque,<br>
 nullius exitium patitur natura videri.<br>
&nbsp;&nbsp;&nbsp;&nbsp;&nbsp;Praeterea quae cumque vetustate amovet aetas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>225</FONT><br>
 si penitus peremit consumens materiem omnem,<br>
 unde animale genus generatim in lumina vitae<br>
 redducit Venus, aut redductum daedala tellus<br>
 unde alit atque auget generatim pabula praebens?<br>
 unde mare ingenuei fontes externaque longe&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>230</FONT><br>
 flumina suppeditant? unde aether sidera pascit?<br>
 omnia enim debet, mortali corpore quae sunt,<br>
 infinita aetas consumpse ante acta diesque.<br>
 quod si in eo spatio atque ante acta aetate fuere<br>
 e quibus haec rerum consistit summa refecta,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>235</FONT><br>
 inmortali sunt natura praedita certe.<br>
 haud igitur possunt ad nilum quaeque reverti.<br>
&nbsp;&nbsp;&nbsp;&nbsp;&nbsp;Denique res omnis eadem vis causaque volgo<br>
 conficeret, nisi materies aeterna teneret,<br>
 inter se nexus minus aut magis indupedita;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>240</FONT><br>
 tactus enim leti satis esset causa profecto,<br>
 quippe ubi nulla forent aeterno corpore, quorum<br>
 contextum vis deberet dissolvere quaeque.<br>
 at nunc, inter se quia nexus principiorum<br>
 dissimiles constant aeternaque materies est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>245</FONT><br>
 incolumi remanent res corpore, dum satis acris<br>
 vis obeat pro textura cuiusque reperta.<br>
 haud igitur redit ad nihilum res ulla, sed omnes<br>
 discidio redeunt in corpora materiai.<br>
 postremo pereunt imbres, ubi eos pater aether&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>250</FONT><br>
 in gremium matris terrai praecipitavit;<br>
 at nitidae surgunt fruges ramique virescunt<br>
 arboribus, crescunt ipsae fetuque gravantur.<br>
 hinc alitur porro nostrum genus atque ferarum,<br>
 hinc laetas urbes pueris florere videmus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>255</FONT><br>
 frondiferasque novis avibus canere undique silvas,<br>
 hinc fessae pecudes pinguis per pabula laeta<br>
 corpora deponunt et candens lacteus umor<br>
 uberibus manat distentis, hinc nova proles<br>
 artubus infirmis teneras lasciva per herbas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>260</FONT><br>
 ludit lacte mero mentes perculsa novellas.<br>
 haud igitur penitus pereunt quaecumque videntur,<br>
 quando alit ex alio reficit natura nec ullam<br>
 rem gigni patitur nisi morte adiuta aliena.<br>
&nbsp;&nbsp;&nbsp;&nbsp;&nbsp;Nunc age, res quoniam docui non posse creari&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>265</FONT><br>
 de nihilo neque item genitas ad nil revocari,<br>
 ne qua forte tamen coeptes diffidere dictis,<br>
 quod nequeunt oculis rerum primordia cerni,<br>
 accipe praeterea quae corpora tute necessest<br>
 confiteare esse in rebus nec posse videri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>270</FONT><br>
&nbsp;&nbsp;&nbsp;&nbsp;&nbsp;Principio venti vis verberat incita corpus<br>
 ingentisque ruit navis et nubila differt,<br>
 inter dum rapido percurrens turbine campos<br>
 arboribus magnis sternit montisque supremos<br>
 silvifragis vexat flabris: ita perfurit acri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>275</FONT><br>
 cum fremitu saevitque minaci murmure pontus.<br>
 sunt igitur venti ni mirum corpora caeca,<br>
 quae mare, quae terras, quae denique nubila caeli<br>
 verrunt ac subito vexantia turbine raptant,<br>
 nec ratione fluunt alia stragemque propagant&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>280</FONT><br>
 et cum mollis aquae fertur natura repente<br>
 flumine abundanti, quam largis imbribus auget<br>
 montibus ex altis magnus decursus aquai<br>
 fragmina coniciens silvarum arbustaque tota,<br>
 nec validi possunt pontes venientis aquai&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>285</FONT><br>
 vim subitam tolerare: ita magno turbidus imbri<br>
 molibus incurrit validis cum viribus amnis,<br>
 dat sonitu magno stragem volvitque sub undis<br>
 grandia saxa, ruit qua quidquid fluctibus obstat.<br>
 sic igitur debent venti quoque flamina ferri,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>290</FONT><br>
 quae vel uti validum cum flumen procubuere<br>
 quam libet in partem, trudunt res ante ruuntque<br>
 impetibus crebris, inter dum vertice torto<br>
 corripiunt rapidique rotanti turbine portant.<br>
 quare etiam atque etiam sunt venti corpora caeca,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>295</FONT><br>
 quandoquidem factis et moribus aemula magnis<br>
 amnibus inveniuntur, aperto corpore qui sunt.<br>
&nbsp;&nbsp;&nbsp;&nbsp;&nbsp;Tum porro varios rerum sentimus odores<br>
 nec tamen ad naris venientis cernimus umquam<br>
 nec calidos aestus tuimur nec frigora quimus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>300</FONT><br>
 usurpare oculis nec voces cernere suemus;<br>
 quae tamen omnia corporea constare necessest<br>
 natura, quoniam sensus inpellere possunt;<br>
 tangere enim et tangi, nisi corpus, nulla potest res.<br>
&nbsp;&nbsp;&nbsp;&nbsp;&nbsp;Denique fluctifrago suspensae in litore vestis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>305</FONT><br>
 uvescunt, eaedem dispansae in sole serescunt.<br>
 at neque quo pacto persederit umor aquai<br>
 visumst nec rursum quo pacto fugerit aestu.<br>
 in parvas igitur partis dispergitur umor,<br>
 quas oculi nulla possunt ratione videre.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>310</FONT><br>
 quin etiam multis solis redeuntibus annis<br>
 anulus in digito subter tenuatur habendo,<br>
 stilicidi casus lapidem cavat, uncus aratri<br>
 ferreus occulte decrescit vomer in arvis,<br>
 strataque iam volgi pedibus detrita viarum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>315</FONT><br>
 saxea conspicimus; tum portas propter aena<br>
 signa manus dextras ostendunt adtenuari<br>
 saepe salutantum tactu praeterque meantum.<br>
 haec igitur minui, cum sint detrita, videmus.<br>
 sed quae corpora decedant in tempore quoque,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>320</FONT><br>
 invida praeclusit speciem natura videndi.<br>
&nbsp;&nbsp;&nbsp;&nbsp;&nbsp;Postremo quae cumque dies naturaque rebus<br>
 paulatim tribuit moderatim crescere cogens,<br>
 nulla potest oculorum acies contenta tueri,<br>
 nec porro quae cumque aevo macieque senescunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>325</FONT><br>
 nec, mare quae impendent, vesco sale saxa peresa<br>
 quid quoque amittant in tempore cernere possis.<br>
 corporibus caecis igitur natura gerit res.<br>
&nbsp;&nbsp;&nbsp;&nbsp;&nbsp;Nec tamen undique corporea stipata tenentur<br>
 omnia natura; namque est in rebus inane.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>330</FONT><br>
 quod tibi cognosse in multis erit utile rebus<br>
 nec sinet errantem dubitare et quaerere semper<br>
 de summa rerum et nostris diffidere dictis.<br>
 qua propter locus est intactus inane vacansque.<br>
 quod si non esset, nulla ratione moveri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>335</FONT><br>
 res possent; namque officium quod corporis exstat,<br>
 officere atque obstare, id in omni tempore adesset<br>
 omnibus; haud igitur quicquam procedere posset,<br>
 principium quoniam cedendi nulla daret res.<br>
 at nunc per maria ac terras sublimaque caeli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>340</FONT><br>
 multa modis multis varia ratione moveri<br>
 cernimus ante oculos, quae, si non esset inane,<br>
 non tam sollicito motu privata carerent<br>
 quam genita omnino nulla ratione fuissent,<br>
 undique materies quoniam stipata quiesset.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>345</FONT><br>
&nbsp;&nbsp;&nbsp;&nbsp;&nbsp;Praeterea quamvis solidae res esse putentur,<br>
 hinc tamen esse licet raro cum corpore cernas.<br>
 in saxis ac speluncis permanat aquarum<br>
 liquidus umor et uberibus flent omnia guttis.<br>
 dissipat in corpus sese cibus omne animantum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>350</FONT><br>
 crescunt arbusta et fetus in tempore fundunt,<br>
 quod cibus in totas usque ab radicibus imis<br>
 per truncos ac per ramos diffunditur omnis.<br>
 inter saepta meant voces et clausa domorum<br>
 transvolitant, rigidum permanat frigus ad ossa.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>355</FONT><br>
 quod nisi inania sint, qua possent corpora quaeque<br>
 transire, haud ulla fieri ratione videres.<br>
&nbsp;&nbsp;&nbsp;&nbsp;&nbsp;Denique cur alias aliis praestare videmus<br>
 pondere res rebus nihilo maiore figura?<br>
 nam si tantundemst in lanae glomere quantum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>360</FONT><br>
 corporis in plumbo est, tantundem pendere par est,<br>
 corporis officiumst quoniam premere omnia deorsum,<br>
 contra autem natura manet sine pondere inanis.<br>
 ergo quod magnumst aeque leviusque videtur,<br>
 ni mirum plus esse sibi declarat inanis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>365</FONT><br>
 at contra gravius plus in se corporis esse<br>
 dedicat et multo vacui minus intus habere.<br>
 est igitur ni mirum id quod ratione sagaci<br>
 quaerimus, admixtum rebus, quod inane vocamus.<br>
&nbsp;&nbsp;&nbsp;&nbsp;&nbsp;Illud in his rebus ne te deducere vero&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>370</FONT><br>
 possit, quod quidam fingunt, praecurrere cogor.<br>
 cedere squamigeris latices nitentibus aiunt<br>
 et liquidas aperire vias, quia post loca pisces<br>
 linquant, quo possint cedentes confluere undae;<br>
 sic alias quoque res inter se posse moveri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>375</FONT><br>
 et mutare locum, quamvis sint omnia plena.<br>
 scilicet id falsa totum ratione receptumst.<br>
 nam quo squamigeri poterunt procedere tandem,<br>
 ni spatium dederint latices? concedere porro<br>
 quo poterunt undae, cum pisces ire nequibunt?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>380</FONT><br>
 aut igitur motu privandumst corpora quaeque<br>
 aut esse admixtum dicundumst rebus inane,<br>
 unde initum primum capiat res quaeque movendi.<br>
&nbsp;&nbsp;&nbsp;&nbsp;&nbsp;Postremo duo de concursu corpora lata<br>
 si cita dissiliant, nempe aer omne necessest,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>385</FONT><br>
 inter corpora quod fiat, possidat inane.<br>
 is porro quamvis circum celerantibus auris<br>
 confluat, haud poterit tamen uno tempore totum<br>
 compleri spatium; nam primum quemque necessest<br>
 occupet ille locum, deinde omnia possideantur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>390</FONT><br>
 quod si forte aliquis, cum corpora dissiluere,<br>
 tum putat id fieri quia se condenseat aer,<br>
 errat; nam vacuum tum fit quod non fuit ante<br>
 et repletur item vacuum quod constitit ante,<br>
 nec tali ratione potest denserier aer&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>395</FONT><br>
 nec, si iam posset, sine inani posset, opinor,<br>
 ipse in se trahere et partis conducere in unum.<br>
&nbsp;&nbsp;&nbsp;&nbsp;&nbsp;Qua propter, quamvis causando multa moreris,<br>
 esse in rebus inane tamen fateare necessest.<br>
 multaque praeterea tibi possum commemorando&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>400</FONT><br>
 argumenta fidem dictis conradere nostris.<br>
 verum animo satis haec vestigia parva sagaci<br>
 sunt, per quae possis cognoscere cetera tute.<br>
 namque canes ut montivagae persaepe ferai<br>
 naribus inveniunt intectas fronde quietes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>405</FONT><br>
 cum semel institerunt vestigia certa viai,<br>
 sic alid ex alio per te tute ipse videre<br>
 talibus in rebus poteris caecasque latebras<br>
 insinuare omnis et verum protrahere inde.<br>
 quod si pigraris paulumve recesseris ab re,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>410</FONT><br>
 hoc tibi de plano possum promittere, Memmi:<br>
 usque adeo largos haustus e fontibus magnis<br>
 lingua meo suavis diti de pectore fundet,<br>
 ut verear ne tarda prius per membra senectus<br>
 serpat et in nobis vitai claustra resolvat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>415</FONT><br>
 quam tibi de quavis una re versibus omnis<br>
 argumentorum sit copia missa per auris.<br>
&nbsp;&nbsp;&nbsp;&nbsp;&nbsp;Sed nunc ut repetam coeptum pertexere dictis,<br>
 omnis ut est igitur per se natura duabus<br>
 constitit in rebus; nam corpora sunt et inane,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>420</FONT><br>
 haec in quo sita sunt et qua diversa moventur.<br>
 corpus enim per se communis dedicat esse<br>
 sensus; cui nisi prima fides fundata valebit,<br>
 haut erit occultis de rebus quo referentes<br>
 confirmare animi quicquam ratione queamus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>425</FONT><br>
 tum porro locus ac spatium, quod inane vocamus,<br>
 si nullum foret, haut usquam sita corpora possent<br>
 esse neque omnino quoquam diversa meare;<br>
 id quod iam supera tibi paulo ostendimus ante.<br>
 praeterea nihil est quod possis dicere ab omni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>430</FONT><br>
 corpore seiunctum secretumque esse ab inani,<br>
 quod quasi tertia sit numero natura reperta.<br>
 nam quod cumque erit, esse aliquid debebit id ipsum<br>
 augmine vel grandi vel parvo denique, dum sit;<br>
 cui si tactus erit quamvis levis exiguusque,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>435</FONT><br>
 corporis augebit numerum summamque sequetur;<br>
 sin intactile erit, nulla de parte quod ullam<br>
 rem prohibere queat per se transire meantem,<br>
 scilicet hoc id erit, vacuum quod inane vocamus.<br>
&nbsp;&nbsp;&nbsp;&nbsp;&nbsp;Praeterea per se quod cumque erit, aut faciet quid&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>440</FONT><br>
 aut aliis fungi debebit agentibus ipsum<br>
 aut erit ut possint in eo res esse gerique.<br>
 at facere et fungi sine corpore nulla potest res<br>
 nec praebere locum porro nisi inane vacansque.<br>
 ergo praeter inane et corpora tertia per se&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>445</FONT><br>
 nulla potest rerum in numero natura relinqui,<br>
 nec quae sub sensus cadat ullo tempore nostros<br>
 nec ratione animi quam quisquam possit apisci.<br>
&nbsp;&nbsp;&nbsp;&nbsp;&nbsp;Nam quae cumque cluent, aut his coniuncta duabus<br>
 rebus ea invenies aut horum eventa videbis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>450</FONT><br>
 coniunctum est id quod nusquam sine permitiali<br>
 discidio potis est seiungi seque gregari,<br>
 pondus uti saxis, calor ignis, liquor aquai,<br>
 tactus corporibus cunctis, intactus inani.<br>
 servitium contra paupertas divitiaeque,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>455</FONT><br>
 libertas bellum concordia cetera quorum<br>
 adventu manet incolumis natura abituque,<br>
 haec soliti sumus, ut par est, eventa vocare.<br>
 tempus item per se non est, sed rebus ab ipsis<br>
 consequitur sensus, transactum quid sit in aevo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>460</FONT><br>
 tum quae res instet, quid porro deinde sequatur;<br>
 nec per se quemquam tempus sentire fatendumst<br>
 semotum ab rerum motu placidaque quiete.<br>
 denique Tyndaridem raptam belloque subactas<br>
 Troiiugenas gentis cum dicunt esse, videndumst&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>465</FONT><br>
 ne forte haec per se cogant nos esse fateri,<br>
 quando ea saecla hominum, quorum haec eventa fuerunt,<br>
 inrevocabilis abstulerit iam praeterita aetas;<br>
 namque aliud terris, aliud regionibus ipsis<br>
 eventum dici poterit quod cumque erit actum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 470</FONT><br>
 denique materies si rerum nulla fuisset<br>
 nec locus ac spatium, res in quo quaeque geruntur,<br>
 numquam Tyndaridis forma conflatus amore<br>
 ignis Alexandri Phrygio sub pectore gliscens<br>
 clara accendisset saevi certamina belli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>475</FONT><br>
 nec clam durateus Troiianis Pergama partu<br>
 inflammasset equos nocturno Graiiugenarum;<br>
 perspicere ut possis res gestas funditus omnis<br>
 non ita uti corpus per se constare neque esse<br>
 nec ratione cluere eadem qua constet inane,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>480</FONT><br>
 sed magis ut merito possis eventa vocare<br>
 corporis atque loci, res in quo quaeque gerantur.<br>
&nbsp;&nbsp;&nbsp;&nbsp;&nbsp;Corpora sunt porro partim primordia rerum,<br>
 partim concilio quae constant principiorum.<br>
 sed quae sunt rerum primordia, nulla potest vis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>485</FONT><br>
 stinguere; nam solido vincunt ea corpore demum.<br>
 etsi difficile esse videtur credere quicquam<br>
 in rebus solido reperiri corpore posse.<br>
 transit enim fulmen caeli per saepta domorum<br>
 clamor ut ac voces, ferrum candescit in igni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>490</FONT><br>
 dissiliuntque fero ferventi saxa vapore;<br>
 cum labefactatus rigor auri solvitur aestu,<br>
 tum glacies aeris flamma devicta liquescit;<br>
 permanat calor argentum penetraleque frigus,<br>
 quando utrumque manu retinentes pocula rite&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>495</FONT><br>
 sensimus infuso lympharum rore superne.<br>
 usque adeo in rebus solidi nihil esse videtur.<br>
 sed quia vera tamen ratio naturaque rerum<br>
 cogit, ades, paucis dum versibus expediamus<br>
 esse ea quae solido atque aeterno corpore constent,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 500</FONT><br>
 semina quae rerum primordiaque esse docemus,<br>
 unde omnis rerum nunc constet summa creata.<br>
&nbsp;&nbsp;&nbsp;&nbsp;&nbsp;Principio quoniam duplex natura duarum<br>
 dissimilis rerum longe constare repertast,<br>
 corporis atque loci, res in quo quaeque geruntur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>505</FONT><br>
 esse utramque sibi per se puramque necessest.<br>
 nam qua cumque vacat spatium, quod inane vocamus,<br>
 corpus ea non est; qua porro cumque tenet se<br>
 corpus, ea vacuum nequaquam constat inane.<br>
 sunt igitur solida ac sine inani corpora prima.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>510</FONT><br>
&nbsp;&nbsp;&nbsp;&nbsp;&nbsp;Praeterea quoniam genitis in rebus inanest,<br>
 materiem circum solidam constare necessest;<br>
 nec res ulla potest vera ratione probari<br>
 corpore inane suo celare atque intus habere,<br>
 si non, quod cohibet, solidum constare relinquas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>515</FONT><br>
 id porro nihil esse potest nisi materiai<br>
 concilium, quod inane queat rerum cohibere.<br>
 materies igitur, solido quae corpore constat,<br>
 esse aeterna potest, cum cetera dissoluantur.<br>
&nbsp;&nbsp;&nbsp;&nbsp;&nbsp;Tum porro si nil esset quod inane vocaret,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>520</FONT><br>
 omne foret solidum; nisi contra corpora certa<br>
 essent quae loca complerent quae cumque tenerent<br>
 omne quod est spatium, vacuum constaret inane.<br>
 alternis igitur ni mirum corpus inani<br>
 distinctum, quoniam nec plenum naviter extat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>525</FONT><br>
 nec porro vacuum; sunt ergo corpora certa,<br>
 quae spatium pleno possint distinguere inane.<br>
 haec neque dissolui plagis extrinsecus icta<br>
 possunt nec porro penitus penetrata retexi<br>
 nec ratione queunt alia temptata labare;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 530</FONT><br>
 id quod iam supra tibi paulo ostendimus ante.<br>
 nam neque conlidi sine inani posse videtur<br>
 quicquam nec frangi nec findi in bina secando<br>
 nec capere umorem neque item manabile frigus<br>
 nec penetralem ignem, quibus omnia conficiuntur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>535</FONT><br>
 et quo quaeque magis cohibet res intus inane,<br>
 tam magis his rebus penitus temptata labascit.<br>
 ergo si solida ac sine inani corpora prima<br>
 sunt ita uti docui, sint haec aeterna necessest.<br>
&nbsp;&nbsp;&nbsp;&nbsp;&nbsp;Praeterea nisi materies aeterna fuisset,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>540</FONT><br>
 antehac ad nihilum penitus res quaeque redissent<br>
 de nihiloque renata forent quae cumque videmus.<br>
 at quoniam supra docui nil posse creari<br>
 de nihilo neque quod genitumst ad nil revocari,<br>
 esse inmortali primordia corpore debent,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>545</FONT><br>
 dissolui quo quaeque supremo tempore possint,<br>
 materies ut subpeditet rebus reparandis.<br>
 sunt igitur solida primordia simplicitate<br>
 nec ratione queunt alia servata per aevom<br>
 ex infinito iam tempore res reparare.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>550</FONT><br>
 denique si nullam finem natura parasset<br>
 frangendis rebus, iam corpora materiai<br>
 usque redacta forent aevo frangente priore,<br>
 ut nihil ex illis a certo tempore posset<br>
 conceptum summum aetatis pervadere finem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>555</FONT><br>
 nam quidvis citius dissolvi posse videmus<br>
 quam rursus refici; qua propter longa diei<br>
 infinita aetas ante acti temporis omnis<br>
 quod fregisset adhuc disturbans dissoluensque,<br>
 numquam relicuo reparari tempore posset.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>560</FONT><br>
 at nunc ni mirum frangendi reddita finis<br>
 certa manet, quoniam refici rem quamque videmus<br>
 et finita simul generatim tempora rebus<br>
 stare, quibus possint aevi contingere florem.<br>
&nbsp;&nbsp;&nbsp;&nbsp;&nbsp;Huc accedit uti, solidissima materiai&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>565</FONT><br>
 corpora cum constant, possint tamen omnia reddi,<br>
 mollia quae fiunt, aer aqua terra vapores,<br>
 quo pacto fiant et qua vi quaeque gerantur,<br>
 admixtum quoniam semel est in rebus inane.<br>
 at contra si mollia sint primordia rerum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>570</FONT><br>
 unde queant validi silices ferrumque creari,<br>
 non poterit ratio reddi; nam funditus omnis<br>
 principio fundamenti natura carebit.<br>
 sunt igitur solida pollentia simplicitate,<br>
 quorum condenso magis omnia conciliatu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>575</FONT><br>
 artari possunt validasque ostendere viris.<br>
 porro si nullast frangendis reddita finis<br>
 corporibus, tamen ex aeterno tempore quaeque<br>
 nunc etiam superare necessest corpora rebus,<br>
 quae non dum clueant ullo temptata periclo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>580</FONT><br>
 at quoniam fragili natura praedita constant,<br>
 discrepat aeternum tempus potuisse manere<br>
 innumerabilibus plagis vexata per aevom.<br>
&nbsp;&nbsp;&nbsp;&nbsp;&nbsp;Denique iam quoniam generatim reddita finis<br>
 crescendi rebus constat vitamque tenendi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>585</FONT><br>
 et quid quaeque queant per foedera naturai,<br>
 quid porro nequeant, sancitum quando quidem extat,<br>
 nec commutatur quicquam, quin omnia constant<br>
 usque adeo, variae volucres ut in ordine cunctae<br>
 ostendant maculas generalis corpore inesse,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 590</FONT><br>
 inmutabilis materiae quoque corpus habere<br>
 debent ni mirum; nam si primordia rerum<br>
 commutari aliqua possent ratione revicta,<br>
 incertum quoque iam constet quid possit oriri,<br>
 quid nequeat, finita potestas denique cuique&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>595</FONT><br>
 qua nam sit ratione atque alte terminus haerens,<br>
 nec totiens possent generatim saecla referre<br>
 naturam mores victum motusque parentum.<br>
&nbsp;&nbsp;&nbsp;&nbsp;&nbsp;Tum porro quoniam est extremum quodque cacumen<br>
 corporis illius, quod nostri cernere sensus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>600</FONT><br>
 iam nequeunt, id ni mirum sine partibus extat<br>
 et minima constat natura nec fuit umquam<br>
 per se secretum neque post hac esse valebit,<br>
 alterius quoniamst ipsum pars primaque et una,<br>
 inde aliae atque aliae similes ex ordine partes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>605</FONT><br>
 agmine condenso naturam corporis explent;<br>
 quae quoniam per se nequeunt constare, necessest<br>
 haerere unde queant nulla ratione revelli.<br>
 sunt igitur solida primordia simplicitate,<br>
 quae minimis stipata cohaerent partibus arte.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>610</FONT><br>
 non ex illorum conventu conciliata,<br>
 sed magis aeterna pollentia simplicitate,<br>
 unde neque avelli quicquam neque deminui iam<br>
 concedit natura reservans semina rebus.<br>
&nbsp;&nbsp;&nbsp;&nbsp;&nbsp;Praeterea nisi erit minimum, parvissima quaeque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>615</FONT><br>
 corpora constabunt ex partibus infinitis,<br>
 quippe ubi dimidiae partis pars semper habebit<br>
 dimidiam partem nec res praefiniet ulla.<br>
 ergo rerum inter summam minimamque quod escit,<br>
 nil erit ut distet; nam quamvis funditus omnis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>620</FONT><br>
 summa sit infinita, tamen, parvissima quae sunt,<br>
 ex infinitis constabunt partibus aeque.<br>
 quod quoniam ratio reclamat vera negatque<br>
 credere posse animum, victus fateare necessest<br>
 esse ea quae nullis iam praedita partibus extent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>625</FONT><br>
 et minima constent natura. quae quoniam sunt,<br>
 illa quoque esse tibi solida atque aeterna fatendum.<br>
&nbsp;&nbsp;&nbsp;&nbsp;&nbsp;Denique si minimas in partis cuncta resolvi<br>
 cogere consuesset rerum natura creatrix,<br>
 iam nihil ex illis eadem reparare valeret&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>630</FONT><br>
 propterea quia, quae nullis sunt partibus aucta,<br>
 non possunt ea quae debet genitalis habere<br>
 materies, varios conexus pondera plagas<br>
 concursus motus, per quas res quaeque geruntur.<br>
&nbsp;&nbsp;&nbsp;&nbsp;&nbsp;Quapropter qui materiem rerum esse putarunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>635</FONT><br>
 ignem atque ex igni summam consistere solo,<br>
 magno opere a vera lapsi ratione videntur.<br>
 Heraclitus init quorum dux proelia primus,<br>
 clarus &lt;ob&gt; obscuram linguam magis inter inanis<br>
 quamde gravis inter Graios, qui vera requirunt;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>640</FONT><br>
 omnia enim stolidi magis admirantur amantque,<br>
 inversis quae sub verbis latitantia cernunt,<br>
 veraque constituunt quae belle tangere possunt<br>
 auris et lepido quae sunt fucata sonore.<br>
&nbsp;&nbsp;&nbsp;&nbsp;&nbsp;Nam cur tam variae res possent esse, requiro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>645</FONT><br>
 ex uno si sunt igni puroque creatae?<br>
 nil prodesset enim calidum denserier ignem<br>
 nec rare fieri, si partes ignis eandem<br>
 naturam quam totus habet super ignis haberent.<br>
 acrior ardor enim conductis partibus esset,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>650</FONT><br>
 languidior porro disiectis &lt;dis&gt;que supatis.<br>
 amplius hoc fieri nihil est quod posse rearis<br>
 talibus in causis, ne dum variantia rerum<br>
 tanta queat densis rarisque ex ignibus esse.<br>
&nbsp;&nbsp;&nbsp;&nbsp;&nbsp;Id quoque: si faciant admixtum rebus inane,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>655</FONT><br>
 denseri poterunt ignes rarique relinqui;<br>
 sed quia multa sibi cernunt contraria quae sint<br>
 et fugitant in rebus inane relinquere purum,<br>
 ardua dum metuunt, amittunt vera viai<br>
 nec rursum cernunt exempto rebus inane&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>660</FONT><br>
 omnia denseri fierique ex omnibus unum<br>
 corpus, nil ab se quod possit mittere raptim,<br>
 aestifer ignis uti lumen iacit atque vaporem,<br>
 ut videas non e stipatis partibus esse.<br>
&nbsp;&nbsp;&nbsp;&nbsp;&nbsp;Quod si forte alia credunt ratione potesse&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>665</FONT><br>
 ignis in coetu stingui mutareque corpus,<br>
 scilicet ex nulla facere id si parte reparcent,<br>
 occidet ad nihilum ni mirum funditus ardor<br>
 omnis et &lt;e&gt; nihilo fient quae cumque creantur;<br>
 nam quod cumque suis mutatum finibus exit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>670</FONT><br>
 continuo hoc mors est illius quod fuit ante.<br>
 proinde aliquid superare necesse est incolume ollis,<br>
 ne tibi res redeant ad nilum funditus omnes<br>
 de nihiloque renata vigescat copia rerum.<br>
&nbsp;&nbsp;&nbsp;&nbsp;&nbsp;Nunc igitur quoniam certissima corpora quaedam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>675</FONT><br>
 sunt, quae conservant naturam semper eandem,<br>
 quorum abitu aut aditu mutatoque ordine mutant<br>
 naturam res et convertunt corpora sese,<br>
 scire licet non esse haec ignea corpora rerum.<br>
 nil referret enim quaedam decedere, abire&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>680</FONT><br>
 atque alia adtribui mutarique ordine quaedam,<br>
 si tamen ardoris naturam cuncta tenerent;<br>
 ignis enim foret omnimodis quod cumque crearet.<br>
 verum, ut opinor, itast: sunt quaedam corpora, quorum<br>
 concursus motus ordo positura figurae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>685</FONT><br>
 efficiunt ignis mutatoque ordine mutant<br>
 naturam neque sunt igni simulata neque ulli<br>
 praeterea rei quae corpora mittere possit<br>
 sensibus et nostros adiectu tangere tactus.<br>
 dicere porro ignem res omnis esse neque ullam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>690</FONT><br>
 rem veram in numero rerum constare nisi ignem,<br>
 quod facit hic idem, perdelirum esse videtur.<br>
 nam contra sensus ab sensibus ipse repugnat<br>
 et labefactat eos, unde omnia credita pendent,<br>
 unde hic cognitus est ipsi quem nominat ignem;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>695</FONT><br>
 credit enim sensus ignem cognoscere vere,<br>
 cetera non credit, quae nilo clara minus sunt.<br>
 quod mihi cum vanum tum delirum esse videtur;<br>
 quo referemus enim? quid nobis certius ipsis<br>
 sensibus esse potest, qui vera ac falsa notemus?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>700</FONT><br>
&nbsp;&nbsp;&nbsp;&nbsp;&nbsp;Praeterea quare quisquam magis omnia tollat<br>
 et velit ardoris naturam linquere solam,<br>
 quam neget esse ignis, &lt;aliam&gt; tamen esse relinquat?<br>
 aequa videtur enim dementia dicere utrumque.<br>
&nbsp;&nbsp;&nbsp;&nbsp;&nbsp;Quapropter qui materiem rerum esse putarunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>705</FONT><br>
 ignem atque ex igni summam consistere posse,<br>
 et qui principium gignundis aera rebus<br>
 constituere aut umorem qui cumque putarunt<br>
 fingere res ipsum per se terramve creare<br>
 omnia et in rerum naturas vertier omnis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>710</FONT><br>
 magno opere a vero longe derrasse videntur.<br>
 adde etiam qui conduplicant primordia rerum<br>
 aera iungentes igni terramque liquori,<br>
 et qui quattuor ex rebus posse omnia rentur<br>
 ex igni terra atque anima procrescere et imbri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>715</FONT><br>
 quorum Acragantinus cum primis Empedocles est,<br>
 insula quem triquetris terrarum gessit in oris,<br>
 quam fluitans circum magnis anfractibus aequor<br>
 Ionium glaucis aspargit virus ab undis<br>
 angustoque fretu rapidum mare dividit undis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>720</FONT><br>
 Aeoliae terrarum oras a finibus eius.<br>
 hic est vasta Charybdis et hic Aetnaea minantur<br>
 murmura flammarum rursum se colligere iras,<br>
 faucibus eruptos iterum vis ut vomat ignis<br>
 ad caelumque ferat flammai fulgura rursum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>725</FONT><br>
 quae cum magna modis multis miranda videtur<br>
 gentibus humanis regio visendaque fertur<br>
 rebus opima bonis, multa munita virum vi,<br>
 nil tamen hoc habuisse viro praeclarius in se<br>
 nec sanctum magis et mirum carumque videtur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>730</FONT><br>
 carmina quin etiam divini pectoris eius<br>
 vociferantur et exponunt praeclara reperta,<br>
 ut vix humana videatur stirpe creatus.<br>
&nbsp;&nbsp;&nbsp;&nbsp;&nbsp;Hic tamen et supra quos diximus inferiores<br>
 partibus egregie multis multoque minores,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 735</FONT><br>
 quamquam multa bene ac divinitus invenientes<br>
 ex adyto tam quam cordis responsa dedere<br>
 sanctius et multo certa ratione magis quam<br>
 Pythia quae tripodi a Phoebi lauroque profatur,<br>
 principiis tamen in rerum fecere ruinas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>740</FONT><br>
 et graviter magni magno cecidere ibi casu.<br>
 Primum quod motus exempto rebus inani<br>
 constituunt et res mollis rarasque relinquunt<br>
 aera solem ignem terras animalia frugis<br>
 nec tamen admiscent in eorum corpus inane;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>745</FONT><br>
 deinde quod omnino finem non esse secandis<br>
 corporibus facient neque pausam stare fragori<br>
 nec prorsum in rebus minimum consistere qui&lt;cquam&gt;,<br>
 cum videamus id extremum cuiusque cacumen<br>
 esse quod ad sensus nostros minimum esse videtur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>750</FONT><br>
 conicere ut possis ex hoc, quae cernere non quis<br>
 extremum quod habent, minimum consistere &lt;rerum&gt;.<br>
&nbsp;&nbsp;&nbsp;&nbsp;&nbsp;Huc accedit item, quoniam primordia rerum<br>
 mollia constituunt, quae nos nativa videmus<br>
 esse et mortali cum corpore, funditus ut qui&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>755</FONT><br>
 debeat ad nihilum iam rerum summa reverti<br>
 de nihiloque renata vigescere copia rerum;<br>
 quorum utrumque quid a vero iam distet habebis.<br>
&nbsp;&nbsp;&nbsp;&nbsp;&nbsp;Deinde inimica modis multis sunt atque veneno<br>
 ipsa sibi inter se; quare aut congressa peribunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>760</FONT><br>
 aut ita diffugient, ut tempestate coacta<br>
 fulmina diffugere atque imbris ventosque videmus.<br>
&nbsp;&nbsp;&nbsp;&nbsp;&nbsp;Denique quattuor ex rebus si cuncta creantur<br>
 atque in eas rursum res omnia dissoluuntur,<br>
 qui magis illa queunt rerum primordia dici&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>765</FONT><br>
 quam contra res illorum retroque putari?<br>
 alternis gignuntur enim mutantque colorem<br>
 et totam inter se naturam tempore ab omni.<br>
 [fulmina diffugere atque imbris ventosque videmus.]<br>
 sin ita forte putas ignis terraeque coire&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>770</FONT><br>
 corpus et aerias auras roremque liquoris,<br>
 nil in concilio naturam ut mutet eorum,<br>
 nulla tibi ex illis poterit res esse creata,<br>
 non animans, non exanimo cum corpore, ut arbos;<br>
 quippe suam quicque in coetu variantis acervi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>775</FONT><br>
 naturam ostendet mixtusque videbitur aer<br>
 cum terra simul et quodam cum rore manere.<br>
 at primordia gignundis in rebus oportet<br>
 naturam clandestinam caecamque adhibere,<br>
 emineat ne quid, quod contra pugnet et obstet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>780</FONT><br>
 quo minus esse queat proprie quodcumque creatur.<br>
&nbsp;&nbsp;&nbsp;&nbsp;&nbsp;Quin etiam repetunt a caelo atque ignibus eius<br>
 et primum faciunt ignem se vertere in auras<br>
 aeris, hinc imbrem gigni terramque creari<br>
 ex imbri retroque a terra cuncta reverti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>785</FONT><br>
 umorem primum, post aera, deinde calorem,<br>
 nec cessare haec inter se mutare, meare<br>
 a caelo ad terram, de terra ad sidera mundi.<br>
 quod facere haud ullo debent primordia pacto.<br>
 immutabile enim quiddam superare necessest,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>790</FONT><br>
 ne res ad nihilum redigantur funditus omnes;<br>
 nam quod cumque suis mutatum finibus exit,<br>
 continuo hoc mors est illius quod fuit ante.<br>
 quapropter quoniam quae paulo diximus ante<br>
 in commutatum veniunt, constare necessest&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>795</FONT><br>
 ex aliis ea, quae nequeant convertier usquam,<br>
 ne tibi res redeant ad nilum funditus omnis;<br>
 quin potius tali natura praedita quaedam<br>
 corpora constituas, ignem si forte crearint,<br>
 posse eadem demptis paucis paucisque tributis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>800</FONT><br>
 ordine mutato et motu, facere aeris auras,<br>
 sic alias aliis rebus mutarier omnis?<br>
&nbsp;&nbsp;&nbsp;&nbsp;&nbsp;'At manifesta palam res indicat' inquis 'in auras<br>
 aeris e terra res omnis crescere alique;<br>
 et nisi tempestas indulget tempore fausto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>805</FONT><br>
 imbribus, ut tabe nimborum arbusta vacillent,<br>
 solque sua pro parte fovet tribuitque calorem,<br>
 crescere non possint fruges arbusta animantis.'<br>
 scilicet et nisi nos cibus aridus et tener umor<br>
 adiuvet, amisso iam corpore vita quoque omnis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>810</FONT><br>
 omnibus e nervis atque ossibus exsoluatur;<br>
 adiutamur enim dubio procul atque alimur nos<br>
 certis ab rebus, certis aliae atque aliae res.<br>
 ni mirum quia multa modis communia multis<br>
 multarum rerum in rebus primordia mixta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>815</FONT><br>
 sunt, ideo variis variae res rebus aluntur.<br>
 atque eadem magni refert primordia saepe<br>
 cum quibus et quali positura contineantur<br>
 et quos inter se dent motus accipiantque;<br>
 namque eadem caelum mare terras flumina solem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>820</FONT><br>
 constituunt, eadem fruges arbusta animantis,<br>
 verum aliis alioque modo commixta moventur.<br>
 quin etiam passim nostris in versibus ipsis<br>
 multa elementa vides multis communia verbis,<br>
 cum tamen inter se versus ac verba necessest&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>825</FONT><br>
 confiteare et re et sonitu distare sonanti.<br>
 tantum elementa queunt permutato ordine solo;<br>
 at rerum quae sunt primordia, plura adhibere<br>
 possunt unde queant variae res quaeque creari.<br>
&nbsp;&nbsp;&nbsp;&nbsp;&nbsp;Nunc et Anaxagorae scrutemur homoeomerian&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>830</FONT><br>
 quam Grai memorant nec nostra dicere lingua<br>
 concedit nobis patrii sermonis egestas,<br>
 sed tamen ipsam rem facilest exponere verbis.<br>
 principio, rerum quam dicit homoeomerian,<br>
 ossa videlicet e pauxillis atque minutis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>835</FONT><br>
 ossibus hic et de pauxillis atque minutis<br>
 visceribus viscus gigni sanguenque creari<br>
 sanguinis inter se multis coeuntibus guttis<br>
 ex aurique putat micis consistere posse<br>
 aurum et de terris terram concrescere parvis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>840</FONT><br>
 ignibus ex ignis, umorem umoribus esse,<br>
 cetera consimili fingit ratione putatque.<br>
 nec tamen esse ulla de parte in rebus inane<br>
 concedit neque corporibus finem esse secandis.<br>
 quare in utraque mihi pariter ratione videtur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>845</FONT><br>
 errare atque illi, supra quos diximus ante.<br>
&nbsp;&nbsp;&nbsp;&nbsp;&nbsp;Adde quod inbecilla nimis primordia fingit;<br>
 si primordia sunt, simili quae praedita constant<br>
 natura atque ipsae res sunt aequeque laborant<br>
 et pereunt, neque ab exitio res ulla refrenat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>850</FONT><br>
 nam quid in oppressu valido durabit eorum,<br>
 ut mortem effugiat, leti sub dentibus ipsis?<br>
 ignis an umor an aura? quid horum? sanguen an ossa?<br>
 nil ut opinor, ubi ex aequo res funditus omnis<br>
 tam mortalis erit quam quae manifesta videmus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>855</FONT><br>
 ex oculis nostris aliqua vi victa perire.<br>
 at neque reccidere ad nihilum res posse neque autem<br>
 crescere de nihilo testor res ante probatas.<br>
&nbsp;&nbsp;&nbsp;&nbsp;&nbsp;Praeterea quoniam cibus auget corpus alitque,<br>
 scire licet nobis venas et sanguen et ossa&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>860</FONT><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;* * *&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>860a</FONT><br>
 sive cibos omnis commixto corpore dicent<br>
 esse et habere in se nervorum corpora parva<br>
 ossaque et omnino venas partisque cruoris,<br>
 fiet uti cibus omnis et aridus et liquor ipse<br>
 ex alienigenis rebus constare putetur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>865</FONT><br>
 ossibus et nervis sanieque et sanguine mixto.<br>
&nbsp;&nbsp;&nbsp;&nbsp;&nbsp;Praeterea quae cumque e terra corpora crescunt,<br>
 si sunt in terris, terram constare necessest<br>
 ex alienigenis, quae terris exoriuntur.<br>
 transfer item, totidem verbis utare licebit:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>870</FONT><br>
 in lignis si flamma latet fumusque cinisque,<br>
 ex alienigenis consistant ligna necessest,<br>
 [praeterea tellus quae corpora cumque alit auget]<br>
 ex alienigenis, quae lignis &lt;ex&gt;oriuntur.<br>
&nbsp;&nbsp;&nbsp;&nbsp;&nbsp;Linquitur hic quaedam latitandi copia tenvis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>875</FONT><br>
 id quod Anaxagoras sibi sumit, ut omnibus omnis<br>
 res putet inmixtas rebus latitare, sed illud<br>
 apparere unum, cuius sint plurima mixta<br>
 et magis in promptu primaque in fronte locata.<br>
 quod tamen a vera longe ratione repulsumst;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>880</FONT><br>
 conveniebat enim fruges quoque saepe, minaci<br>
 robore cum in saxi franguntur, mittere signum<br>
 sanguinis aut aliquid, nostro quae corpore aluntur.<br>
 cum lapidi in lapidem terimus, manare cruorem<br>
 consimili ratione herbis quoque saepe decebat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>885</FONT><br>
 et latices dulcis guttas similique sapore<br>
 mittere, lanigerae quali sunt ubere lactis,<br>
 scilicet et glebis terrarum saepe friatis<br>
 herbarum genera et fruges frondesque videri<br>
 dispertita inter terram latitare minute,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>890</FONT><br>
 postremo in lignis cinerem fumumque videri,<br>
 cum praefracta forent, ignisque latere minutos.<br>
 quorum nil fieri quoniam manifesta docet res,<br>
 scire licet non esse in rebus res ita mixtas,<br>
 verum semina multimodis inmixta latere&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>895</FONT><br>
 multarum rerum in rebus communia debent.<br>
&nbsp;&nbsp;&nbsp;&nbsp;&nbsp;'At saepe in magnis fit montibus' inquis 'ut altis<br>
 arboribus vicina cacumina summa terantur<br>
 inter se validis facere id cogentibus austris,<br>
 donec flammai fulserunt flore coorto.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 900</FONT><br>
 scilicet et non est lignis tamen insitus ignis,<br>
 verum semina sunt ardoris multa, terendo<br>
 quae cum confluxere, creant incendia silvis.<br>
 quod si facta foret silvis abscondita flamma,<br>
 non possent ullum tempus celarier ignes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>905</FONT><br>
 conficerent volgo silvas, arbusta cremarent.<br>
 iamne vides igitur, paulo quod diximus ante,<br>
 permagni referre eadem primordia saepe<br>
 cum quibus et quali positura contineantur<br>
 et quos inter se dent motus accipiantque,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>910</FONT><br>
 atque eadem paulo inter se mutata creare<br>
 ignes et lignum? quo pacto verba quoque ipsa<br>
 inter se paulo mutatis sunt elementis,<br>
 cum ligna atque ignes distincta voce notemus.<br>
&nbsp;&nbsp;&nbsp;&nbsp;&nbsp;Denique iam quae cumque in rebus cernis apertis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>915</FONT><br>
 si fieri non posse putas, quin materiai<br>
 corpora consimili natura praedita fingas,<br>
 hac ratione tibi pereunt primordia rerum:<br>
 fiet uti risu tremulo concussa cachinnent<br>
 et lacrimis salsis umectent ora genasque.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>920</FONT><br>
&nbsp;&nbsp;&nbsp;&nbsp;&nbsp;Nunc age, quod super est, cognosce et clarius audi.<br>
 nec me animi fallit quam sint obscura; sed acri<br>
 percussit thyrso laudis spes magna meum cor<br>
 et simul incussit suavem mi in pectus amorem<br>
 Musarum, quo nunc instinctus mente vigenti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>925</FONT><br>
 avia Pieridum peragro loca nullius ante<br>
 trita solo. iuvat integros accedere fontis<br>
 atque haurire iuvatque novos decerpere flores<br>
 insignemque meo capiti petere inde coronam,<br>
 unde prius nulli velarint tempora Musae;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 930</FONT><br>
 primum quod magnis doceo de rebus et artis<br>
 religionum animum nodis exsolvere pergo,<br>
 deinde quod obscura de re tam lucida pango<br>
 carmina musaeo contingens cuncta lepore.<br>
 id quoque enim non ab nulla ratione videtur;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>935</FONT><br>
 sed vel uti pueris absinthia taetra medentes<br>
 cum dare conantur, prius oras pocula circum<br>
 contingunt mellis dulci flavoque liquore,<br>
 ut puerorum aetas inprovida ludificetur<br>
 labrorum tenus, interea perpotet amarum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>940</FONT><br>
 absinthi laticem deceptaque non capiatur,<br>
 sed potius tali facto recreata valescat,<br>
 sic ego nunc, quoniam haec ratio plerumque videtur<br>
 tristior esse quibus non est tractata, retroque<br>
 volgus abhorret ab hac, volui tibi suaviloquenti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>945</FONT><br>
 carmine Pierio rationem exponere nostram<br>
 et quasi musaeo dulci contingere melle,<br>
 si tibi forte animum tali ratione tenere<br>
 versibus in nostris possem, dum perspicis omnem<br>
 naturam rerum, qua constet compta figura.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>950</FONT><br>
&nbsp;&nbsp;&nbsp;&nbsp;&nbsp;Sed quoniam docui solidissima materiai<br>
 corpora perpetuo volitare invicta per aevom,<br>
 nunc age, summai quaedam sit finis eorum<br>
 nec&lt;ne&gt; sit, evolvamus; item quod inane repertumst<br>
 seu locus ac spatium, res in quo quaeque gerantur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>955</FONT><br>
 pervideamus utrum finitum funditus omne<br>
 constet an immensum pateat vasteque profundum.<br>
&nbsp;&nbsp;&nbsp;&nbsp;&nbsp;Omne quod est igitur nulla regione viarum<br>
 finitumst; namque extremum debebat habere.<br>
 extremum porro nullius posse videtur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>960</FONT><br>
 esse, nisi ultra sit quod finiat, ut videatur<br>
 quo non longius haec sensus natura sequatur.<br>
 nunc extra summam quoniam nihil esse fatendum,<br>
 non habet extremum, caret ergo fine modoque.<br>
 nec refert quibus adsistas regionibus eius;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>965</FONT><br>
 usque adeo, quem quisque locum possedit, in omnis<br>
 tantundem partis infinitum omne relinquit.<br>
 Praeterea si iam finitum constituatur<br>
 omne quod est spatium, si quis procurrat ad oras<br>
 ultimus extremas iaciatque volatile telum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>970</FONT><br>
 id validis utrum contortum viribus ire<br>
 quo fuerit missum mavis longeque volare,<br>
 an prohibere aliquid censes obstareque posse?<br>
 alterutrum fatearis enim sumasque necessest.<br>
 quorum utrumque tibi effugium praecludit et omne&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>975</FONT><br>
 cogit ut exempta concedas fine patere.<br>
 nam sive est aliquid quod probeat efficiatque<br>
 quo minus quo missum est veniat finique locet se,<br>
 sive foras fertur, non est a fine profectum.<br>
 hoc pacto sequar atque, oras ubi cumque locaris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>980</FONT><br>
 extremas, quaeram: quid telo denique fiet?<br>
 fiet uti nusquam possit consistere finis<br>
 effugiumque fugae prolatet copia semper.<br>
&nbsp;&nbsp;&nbsp;&nbsp;&nbsp;Praeterea spatium summai totius omne<br>
 undique si inclusum certis consisteret oris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>985</FONT><br>
 finitumque foret, iam copia materiai<br>
 undique ponderibus solidis confluxet ad imum<br>
 nec res ulla geri sub caeli tegmine posset<br>
 nec foret omnino caelum neque lumina solis,<br>
 quippe ubi materies omnis cumulata iaceret&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>990</FONT><br>
 ex infinito iam tempore subsidendo.<br>
 at nunc ni mirum requies data principiorum<br>
 corporibus nullast, quia nil est funditus imum,<br>
 quo quasi confluere et sedes ubi ponere possint.<br>
 semper in adsiduo motu res quaeque geruntur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>995</FONT><br>
 partibus &lt;in&gt; cunctis, infernaque suppeditantur<br>
 ex infinito cita corpora materiai.<br>
&nbsp;&nbsp;&nbsp;&nbsp;&nbsp;Postremo ante oculos res rem finire videtur;<br>
 aer dissaepit collis atque aera montes,<br>
 terra mare et contra mare terras terminat omnis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1000</FONT><br>
 omne quidem vero nihil est quod finiat extra.<br>
 est igitur natura loci spatiumque profundi,<br>
 quod neque clara suo percurrere fulmina cursu<br>
 perpetuo possint aevi labentia tractu<br>
 nec prorsum facere ut restet minus ire meando;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1005</FONT><br>
 usque adeo passim patet ingens copia rebus<br>
 finibus exemptis in cunctas undique partis.<br>
&nbsp;&nbsp;&nbsp;&nbsp;&nbsp;Ipsa modum porro sibi rerum summa parare<br>
 ne possit, natura tenet, quae corpus inane<br>
 et quod inane autem est finiri corpore cogit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1010</FONT><br>
 ut sic alternis infinita omnia reddat,<br>
 aut etiam alterutrum, nisi terminet alterum eorum,<br>
 simplice natura pateat tamen inmoderatum,<br>
 nec mare nec tellus neque caeli lucida templa<br>
 nec mortale genus nec divum corpora sancta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 1015</FONT><br>
 exiguum possent horai sistere tempus;<br>
 nam dispulsa suo de coetu materiai<br>
 copia ferretur magnum per inane soluta,<br>
 sive adeo potius numquam concreta creasset<br>
 ullam rem, quoniam cogi disiecta nequisset.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1020</FONT><br>
 nam certe neque consilio primordia rerum<br>
 ordine se suo quaeque sagaci mente locarunt<br>
 nec quos quaeque &lt;darent motus pepigere profecto&gt;<br>
 sed quia multa modis multis mutata per omne<br>
 ex infinito vexantur percita plagis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1025</FONT><br>
 omne genus motus et coetus experiundo<br>
 tandem deveniunt in talis disposituras,<br>
 qualibus haec rerum consistit summa creata,<br>
 et multos etiam magnos servata per annos<br>
 ut semel in motus coniectast convenientis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1030</FONT><br>
 efficit ut largis avidum mare fluminis undis<br>
 integrent amnes et solis terra vapore<br>
 fota novet fetus summissaque gens animantum<br>
 floreat et vivant labentis aetheris ignes.<br>
 quod nullo facerent pacto, nisi materiai&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1035</FONT><br>
 ex infinito suboriri copia posset,<br>
 unde amissa solent reparare in tempore quaeque.<br>
 nam vel uti privata cibo natura animantum<br>
 diffluit amittens corpus, sic omnia debent<br>
 dissolui simul ac defecit suppeditare&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1040</FONT><br>
 materies aliqua ratione aversa viai.<br>
 nec plagae possunt extrinsecus undique summam<br>
 conservare omnem, quae cumque est conciliata.<br>
 cudere enim crebro possunt partemque morari,<br>
 dum veniant aliae ac suppleri summa queatur;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 1045</FONT><br>
 inter dum resilire tamen coguntur et una<br>
 principiis rerum spatium tempusque fugai<br>
 largiri, ut possint a coetu libera ferri.<br>
 quare etiam atque etiam suboriri multa necessest,<br>
 et tamen ut plagae quoque possint suppetere ipsae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1050</FONT><br>
 infinita opus est vis undique materiai.<br>
&nbsp;&nbsp;&nbsp;&nbsp;&nbsp;Illud in his rebus longe fuge credere, Memmi,<br>
 in medium summae quod dicunt omnia niti<br>
 atque ideo mundi naturam stare sine ullis<br>
 ictibus externis neque quoquam posse resolvi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1055</FONT><br>
 summa atque ima, quod in medium sint omnia nixa,<br>
 ipsum si quicquam posse in se sistere credis,<br>
 et quae pondera sunt sub terris omnia sursum<br>
 nitier in terraque retro requiescere posta,<br>
 ut per aquas quae nunc rerum simulacra videmus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1060</FONT><br>
 et simili ratione animalia suppa vagari<br>
 contendunt neque posse e terris in loca caeli<br>
 reccidere inferiora magis quam corpora nostra<br>
 sponte sua possint in caeli templa volare;<br>
 illi cum videant solem, nos sidera noctis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1065</FONT><br>
 cernere et alternis nobiscum tempora caeli<br>
 dividere et noctes parilis agitare diebus.<br>
 sed vanus stolidis haec * * *<br>
 amplexi quod habent perv * * *<br>
 nam medium nihil esse potest * * *&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1070</FONT><br>
 infinita; neque omnino, si iam &lt;medium sit&gt;,<br>
 possit ibi quicquam consistere * * *<br>
 quam quavis alia longe ratione * * *<br>
 omnis enim locus ac spatium, quod in&lt;ane vocamus&gt;,<br>
 per medium, per non medium, concedere &lt;debet&gt;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1075</FONT><br>
 aeque ponderibus, motus qua cumque feruntur.<br>
 nec quisquam locus est, quo corpora cum venerunt,<br>
 ponderis amissa vi possint stare &lt;in&gt; inani;<br>
 nec quod inane autem est ulli subsistere debet,<br>
 quin, sua quod natura petit, concedere pergat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1080</FONT><br>
 haud igitur possunt tali ratione teneri<br>
 res in concilium medii cuppedine victae.<br>
&nbsp;&nbsp;&nbsp;&nbsp;&nbsp;Praeterea quoniam non omnia corpora fingunt<br>
 in medium niti, sed terrarum atque liquoris<br>
 umorem ponti magnasque e montibus undas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1086</FONT><br>
 et quasi terreno quae corpore contineantur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1085</FONT><br>
 at contra tenuis exponunt aeris auras&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1087</FONT><br>
 et calidos simul a medio differrier ignis,<br>
 atque ideo totum circum tremere aethera signis<br>
 et solis flammam per caeli caerula pasci,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1090</FONT><br>
 quod calor a medio fugiens se ibi conligat omnis,<br>
 nec prorsum arboribus summos frondescere ramos<br>
 posse, nisi a terris paulatim cuique cibatum<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;* * *&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1094-1101</FONT><br>
 ne volucri ritu flammarum moenia mundi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1102</FONT><br>
 diffugiant subito magnum per inane soluta<br>
 et ne cetera consimili ratione sequantur<br>
 neve ruant caeli tonitralia templa superne&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1105</FONT><br>
 terraque se pedibus raptim subducat et omnis<br>
 inter permixtas rerum caelique ruinas<br>
 corpora solventes abeat per inane profundum,<br>
 temporis ut puncto nihil extet reliquiarum<br>
 desertum praeter spatium et primordia caeca.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1110</FONT><br>
 nam qua cumque prius de parti corpora desse<br>
 constitues, haec rebus erit pars ianua leti,<br>
 hac se turba foras dabit omnis materiai.<br>
&nbsp;&nbsp;&nbsp;&nbsp;&nbsp;Haec sic pernosces parva perductus opella;<br>
 namque alid ex alio clarescet nec tibi caeca&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1115</FONT><br>
 nox iter eripiet, quin ultima naturai<br>
 pervideas: ita res accendent lumina rebus.
</P>
<div class="footer">
	<p>
		<a href="/lucretius.html">Lucretius</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY></HTML>