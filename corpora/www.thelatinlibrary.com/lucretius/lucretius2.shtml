<html>
	<head>
		<title>
			Lucretius: De Rerum Natura II
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>TITI LVCRETI CARI DE RERVM NATVRA LIBER SECVNDVS
</p>

<p class=border></P>

<p>
Suave, mari magno turbantibus aequora ventis<br>
 e terra magnum alterius spectare laborem;<br>
 non quia vexari quemquamst iucunda voluptas,<br>
 sed quibus ipse malis careas quia cernere suavest.<br>
 suave etiam belli certamina magna tueri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>6</FONT><br>
 per campos instructa tua sine parte pericli;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</FONT><br>
 sed nihil dulcius est, bene quam munita tenere&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>7</FONT><br>
 edita doctrina sapientum templa serena,<br>
 despicere unde queas alios passimque videre<br>
 errare atque viam palantis quaerere vitae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</FONT><br>
 certare ingenio, contendere nobilitate,<br>
 noctes atque dies niti praestante labore<br>
 ad summas emergere opes rerumque potiri.<br>
 o miseras hominum mentes, o pectora caeca!<br>
 qualibus in tenebris vitae quantisque periclis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</FONT><br>
 degitur hoc aevi quod cumquest! nonne videre<br>
 nihil aliud sibi naturam latrare, nisi ut qui<br>
 corpore seiunctus dolor absit, mente fruatur<br>
 iucundo sensu cura semota metuque?<br>
 ergo corpoream ad naturam pauca videmus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</FONT><br>
 esse opus omnino: quae demant cumque dolorem,<br>
 delicias quoque uti multas substernere possint<br>
 gratius inter dum, neque natura ipsa requirit,<br>
 si non aurea sunt iuvenum simulacra per aedes<br>
 lampadas igniferas manibus retinentia dextris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</FONT><br>
 lumina nocturnis epulis ut suppeditentur,<br>
 nec domus argento fulget auroque renidet<br>
 nec citharae reboant laqueata aurataque templa,<br>
 cum tamen inter se prostrati in gramine molli<br>
 propter aquae rivum sub ramis arboris altae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>30</FONT><br>
 non magnis opibus iucunde corpora curant,<br>
 praesertim cum tempestas adridet et anni<br>
 tempora conspergunt viridantis floribus herbas.<br>
 nec calidae citius decedunt corpore febres,<br>
 textilibus si in picturis ostroque rubenti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</FONT><br>
 iacteris, quam si in plebeia veste cubandum est.<br>
 quapropter quoniam nihil nostro in corpore gazae<br>
 proficiunt neque nobilitas nec gloria regni,<br>
 quod super est, animo quoque nil prodesse putandum;<br>
 si non forte tuas legiones per loca campi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</FONT><br>
 fervere cum videas belli simulacra cientis,<br>
 subsidiis magnis et opum vi constabilitas,<br>
 ornatas armis statuas pariterque animatas,<br>
 his tibi tum rebus timefactae religiones<br>
 effugiunt animo pavidae mortisque timores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>45</FONT><br>
 tum vacuum pectus lincunt curaque solutum.<br>
 quod si ridicula haec ludibriaque esse videmus,<br>
 re veraque metus hominum curaeque sequaces<br>
 nec metuunt sonitus armorum nec fera tela<br>
 audacterque inter reges rerumque potentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>50</FONT><br>
 versantur neque fulgorem reverentur ab auro<br>
 nec clarum vestis splendorem purpureai,<br>
 quid dubitas quin omnis sit haec rationis potestas,<br>
 omnis cum in tenebris praesertim vita laboret?<br>
 nam vel uti pueri trepidant atque omnia caecis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>55</FONT><br>
 in tenebris metuunt, sic nos in luce timemus<br>
 inter dum, nihilo quae sunt metuenda magis quam<br>
 quae pueri in tenebris pavitant finguntque futura.<br>
 hunc igitur terrorem animi tenebrasque necessest<br>
 non radii solis neque lucida tela diei&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>60</FONT><br>
 discutiant, sed naturae species ratioque.<br>
&nbsp;&nbsp;&nbsp;&nbsp;&nbsp;Nunc age, quo motu genitalia materiai<br>
 corpora res varias gignant genitasque resolvant<br>
 et qua vi facere id cogantur quaeque sit ollis<br>
 reddita mobilitas magnum per inane meandi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>65</FONT><br>
 expediam: tu te dictis praebere memento.<br>
 nam certe non inter se stipata cohaeret<br>
 materies, quoniam minui rem quamque videmus<br>
 et quasi longinquo fluere omnia cernimus aevo<br>
 ex oculisque vetustatem subducere nostris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>70</FONT><br>
 cum tamen incolumis videatur summa manere<br>
 propterea quia, quae decedunt corpora cuique,<br>
 unde abeunt minuunt, quo venere augmine donant.<br>
 illa senescere, at haec contra florescere cogunt,<br>
 nec remorantur ibi. sic rerum summa novatur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>75</FONT><br>
 semper, et inter se mortales mutua vivunt.<br>
 augescunt aliae gentes, aliae minuuntur,<br>
 inque brevi spatio mutantur saecla animantum<br>
 et quasi cursores vitai lampada tradunt.<br>
&nbsp;&nbsp;&nbsp;&nbsp;&nbsp;Si cessare putas rerum primordia posse&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>80</FONT><br>
 cessandoque novos rerum progignere motus,<br>
 avius a vera longe ratione vagaris.<br>
 nam quoniam per inane vagantur, cuncta necessest<br>
 aut gravitate sua ferri primordia rerum<br>
 aut ictu forte alterius. nam &lt;cum&gt; cita saepe&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>85</FONT><br>
 obvia conflixere, fit ut diversa repente<br>
 dissiliant; neque enim mirum, durissima quae sint<br>
 ponderibus solidis neque quicquam a tergibus obstet.<br>
 et quo iactari magis omnia materiai<br>
 corpora pervideas, reminiscere totius imum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>90</FONT><br>
 nil esse in summa, neque habere ubi corpora prima<br>
 consistant, quoniam spatium sine fine modoquest<br>
 inmensumque patere in cunctas undique partis<br>
 pluribus ostendi et certa ratione probatumst.<br>
 quod quoniam constat, ni mirum nulla quies est&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>95</FONT><br>
 reddita corporibus primis per inane profundum,<br>
 sed magis adsiduo varioque exercita motu<br>
 partim intervallis magnis confulta resultant,<br>
 pars etiam brevibus spatiis vexantur ab ictu.<br>
 et quae cumque magis condenso conciliatu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>100</FONT><br>
 exiguis intervallis convecta resultant,<br>
 indupedita suis perplexis ipsa figuris,<br>
 haec validas saxi radices et fera ferri<br>
 corpora constituunt et cetera &lt;de&gt; genere horum.<br>
 paucula quae porro magnum per inane vagantur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>105</FONT><br>
 cetera dissiliunt longe longeque recursant<br>
 in magnis intervallis; haec aera rarum<br>
 sufficiunt nobis et splendida lumina solis.<br>
 multaque praeterea magnum per inane vagantur,<br>
 conciliis rerum quae sunt reiecta nec usquam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>110</FONT><br>
 consociare etiam motus potuere recepta.<br>
&nbsp;&nbsp;&nbsp;&nbsp;&nbsp;Cuius, uti memoro, rei simulacrum et imago<br>
 ante oculos semper nobis versatur et instat.<br>
 contemplator enim, cum solis lumina cumque<br>
 inserti fundunt radii per opaca domorum:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>115</FONT><br>
 multa minuta modis multis per inane videbis<br>
 corpora misceri radiorum lumine in ipso<br>
 et vel ut aeterno certamine proelia pugnas<br>
 edere turmatim certantia nec dare pausam,<br>
 conciliis et discidiis exercita crebris;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>120</FONT><br>
 conicere ut possis ex hoc, primordia rerum<br>
 quale sit in magno iactari semper inani.<br>
 dum taxat, rerum magnarum parva potest res<br>
 exemplare dare et vestigia notitiai.<br>
&nbsp;&nbsp;&nbsp;&nbsp;&nbsp;Hoc etiam magis haec animum te advertere par est&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>125</FONT><br>
 corpora quae in solis radiis turbare videntur,<br>
 quod tales turbae motus quoque materiai<br>
 significant clandestinos caecosque subesse.<br>
 multa videbis enim plagis ibi percita caecis<br>
 commutare viam retroque repulsa reverti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>130</FONT><br>
 nunc huc nunc illuc in cunctas undique partis.<br>
 scilicet hic a principiis est omnibus error.<br>
 prima moventur enim per se primordia rerum,<br>
 inde ea quae parvo sunt corpora conciliatu<br>
 et quasi proxima sunt ad viris principiorum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>135</FONT><br>
 ictibus illorum caecis inpulsa cientur,<br>
 ipsaque &lt;pro&gt;porro paulo maiora lacessunt.<br>
 sic a principiis ascendit motus et exit<br>
 paulatim nostros ad sensus, ut moveantur<br>
 illa quoque, in solis quae lumine cernere quimus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>140</FONT><br>
 nec quibus id faciant plagis apparet aperte.<br>
&nbsp;&nbsp;&nbsp;&nbsp;&nbsp;Nunc quae mobilitas sit reddita materiai<br>
 corporibus, paucis licet hinc cognoscere, Memmi.<br>
 primum aurora novo cum spargit lumine terras<br>
 et variae volucres nemora avia pervolitantes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>145</FONT><br>
 aera per tenerum liquidis loca vocibus opplent,<br>
 quam subito soleat sol ortus tempore tali<br>
 convestire sua perfundens omnia luce,<br>
 omnibus in promptu manifestumque esse videmus.<br>
 at vapor is, quem sol mittit, lumenque serenum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>150</FONT><br>
 non per inane meat vacuum; quo tardius ire<br>
 cogitur, aerias quasi dum diverberat undas;<br>
 nec singillatim corpuscula quaeque vaporis<br>
 sed complexa meant inter se conque globata;<br>
 qua propter simul inter se retrahuntur et extra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 155</FONT><br>
 officiuntur, uti cogantur tardius ire.<br>
 at quae sunt solida primordia simplicitate,<br>
 cum per inane meant vacuum nec res remoratur<br>
 ulla foris atque ipsa suis e partibus unum,<br>
 unum, in quem coepere, locum conixa feruntur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>160</FONT><br>
 debent ni mirum praecellere mobilitate<br>
 et multo citius ferri quam lumina solis<br>
 multiplexque loci spatium transcurrere eodem<br>
 tempore quo solis pervolgant fulgura caelum.<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;* * *&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>164a</FONT>x<br>
 nec persectari primordia singula quaeque,<br>
 ut videant qua quicque geratur cum ratione.<br>
&nbsp;&nbsp;&nbsp;&nbsp;&nbsp;At quidam contra haec, ignari materiai,<br>
 naturam non posse deum sine numine reddunt<br>
 tanto opere humanis rationibus atmoderate<br>
 tempora mutare annorum frugesque creare&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>170</FONT><br>
 et iam cetera, mortalis quae suadet adire<br>
 ipsaque deducit dux vitae dia voluptas<br>
 et res per Veneris blanditur saecla propagent,<br>
 ne genus occidat humanum. quorum omnia causa<br>
 constituisse deos cum fingunt, omnibus rebus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>175</FONT><br>
 magno opere a vera lapsi ratione videntur.<br>
 nam quamvis rerum ignorem primordia quae sint,<br>
 hoc tamen ex ipsis caeli rationibus ausim<br>
 confirmare aliisque ex rebus reddere multis,<br>
 nequaquam nobis divinitus esse creatam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>180</FONT><br>
 naturam mundi: tanta stat praedita culpa.<br>
 quae tibi posterius, Memmi, faciemus aperta;<br>
 nunc id quod super est de motibus expediemus.<br>
&nbsp;&nbsp;&nbsp;&nbsp;&nbsp;Nunc locus est, ut opinor, in his illud quoque rebus<br>
 confirmare tibi, nullam rem posse sua vi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>185</FONT><br>
 corpoream sursum ferri sursumque meare.<br>
 ne tibi dent in eo flammarum corpora frudem;<br>
 sursus enim versus gignuntur et augmina sumunt<br>
 et sursum nitidae fruges arbustaque crescunt,<br>
 pondera, quantum in se est, cum deorsum cuncta ferantur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>190</FONT><br>
 nec cum subsiliunt ignes ad tecta domorum<br>
 et celeri flamma degustant tigna trabesque,<br>
 sponte sua facere id sine vi subiecta putandum est.<br>
 quod genus e nostro com missus corpore sanguis<br>
 emicat exultans alte spargitque cruorem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>195</FONT><br>
 nonne vides etiam quanta vi tigna trabesque<br>
 respuat umor aquae? nam quo magis ursimus altum<br>
 derecta et magna vi multi pressimus aegre,<br>
 tam cupide sursum removet magis atque remittit,<br>
 plus ut parte foras emergant exiliantque.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>200</FONT><br>
 nec tamen haec, quantum est in se, dubitamus, opinor,<br>
 quin vacuum per inane deorsum cuncta ferantur.<br>
 sic igitur debent flammae quoque posse per auras<br>
 aeris expressae sursum succedere, quamquam<br>
 pondera, quantum in &lt;se&gt; est, deorsum &lt;de&gt;ducere pugnent.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>205</FONT><br>
 nocturnasque faces caeli sublime volantis<br>
 nonne vides longos flammarum ducere tractus<br>
 in quas cumque dedit partis natura meatum?<br>
 non cadere in terras stellas et sidera cernis?<br>
 sol etiam &lt;caeli&gt; de vertice dissipat omnis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>210</FONT><br>
 ardorem in partis et lumine conserit arva;<br>
 in terras igitur quoque solis vergitur ardor.<br>
 transversosque volare per imbris fulmina cernis,<br>
 nunc hinc nunc illinc abrupti nubibus ignes<br>
 concursant; cadit in terras vis flammea volgo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>215</FONT><br>
&nbsp;&nbsp;&nbsp;&nbsp;&nbsp;Illud in his quoque te rebus cognoscere avemus,<br>
 corpora cum deorsum rectum per inane feruntur<br>
 ponderibus propriis, incerto tempore ferme<br>
 incertisque locis spatio depellere paulum,<br>
 tantum quod momen mutatum dicere possis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>220</FONT><br>
 quod nisi declinare solerent, omnia deorsum<br>
 imbris uti guttae caderent per inane profundum<br>
 nec foret offensus natus nec plaga creata<br>
 principiis; ita nihil umquam natura creasset.<br>
&nbsp;&nbsp;&nbsp;&nbsp;&nbsp;Quod si forte aliquis credit graviora potesse&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>225</FONT><br>
 corpora, quo citius rectum per inane feruntur,<br>
 incidere ex supero levioribus atque ita plagas<br>
 gignere, quae possint genitalis reddere motus,<br>
 avius a vera longe ratione recedit.<br>
 nam per aquas quae cumque cadunt atque aera rarum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>230</FONT><br>
 haec pro ponderibus casus celerare necessest<br>
 propterea quia corpus aquae naturaque tenvis<br>
 aeris haud possunt aeque rem quamque morari,<br>
 sed citius cedunt gravioribus exsuperata;<br>
 at contra nulli de nulla parte neque ullo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 235</FONT><br>
 tempore inane potest vacuum subsistere rei,<br>
 quin, sua quod natura petit, concedere pergat;<br>
 omnia qua propter debent per inane quietum<br>
 aeque ponderibus non aequis concita ferri.<br>
 haud igitur poterunt levioribus incidere umquam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>240</FONT><br>
 ex supero graviora neque ictus gignere per se,<br>
 qui varient motus, per quos natura gerat res.<br>
 quare etiam atque etiam paulum inclinare necessest<br>
 corpora; nec plus quam minimum, ne fingere motus<br>
 obliquos videamur et id res vera refutet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>245</FONT><br>
 namque hoc in promptu manifestumque esse videmus,<br>
 pondera, quantum in &lt;se&gt; est, non posse obliqua meare,<br>
 ex supero cum praecipitant, quod cernere possis;<br>
 sed nihil omnino &lt;recta&gt; regione viai<br>
 declinare quis est qui possit cernere sese?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>250</FONT><br>
&nbsp;&nbsp;&nbsp;&nbsp;&nbsp;Denique si semper motu conectitur omnis<br>
 et vetere exoritur &lt;motus&gt; novus ordine certo<br>
 nec declinando faciunt primordia motus<br>
 principium quoddam, quod fati foedera rumpat,<br>
 ex infinito ne causam causa sequatur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>255</FONT><br>
 libera per terras unde haec animantibus exstat,<br>
 unde est haec, inquam, fatis avolsa voluntas,<br>
 per quam progredimur quo ducit quemque voluptas,<br>
 declinamus item motus nec tempore certo<br>
 nec regione loci certa, sed ubi ipsa tulit mens?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>260</FONT><br>
 nam dubio procul his rebus sua cuique voluntas<br>
 principium dat et hinc motus per membra rigantur.<br>
 nonne vides etiam patefactis tempore puncto<br>
 carceribus non posse tamen prorumpere equorum<br>
 vim cupidam tam de subito quam mens avet ipsa?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>265</FONT><br>
 omnis enim totum per corpus materiai<br>
 copia conciri debet, concita per artus<br>
 omnis ut studium mentis conixa sequatur;<br>
 ut videas initum motus a corde creari<br>
 ex animique voluntate id procedere primum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>270</FONT><br>
 inde dari porro per totum corpus et artus.<br>
 nec similest ut cum inpulsi procedimus ictu<br>
 viribus alterius magnis magnoque coactu;<br>
 nam tum materiem totius corporis omnem<br>
 perspicuumst nobis invitis ire rapique,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>275</FONT><br>
 donec eam refrenavit per membra voluntas.<br>
 iamne vides igitur, quamquam vis extera multos<br>
 pellat et invitos cogat procedere saepe<br>
 praecipitesque rapi, tamen esse in pectore nostro<br>
 quiddam quod contra pugnare obstareque possit?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>280</FONT><br>
 cuius ad arbitrium quoque copia materiai<br>
 cogitur inter dum flecti per membra per artus<br>
 et proiecta refrenatur retroque residit.<br>
 quare in seminibus quoque idem fateare necessest,<br>
 esse aliam praeter plagas et pondera causam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>285</FONT><br>
 motibus, unde haec est nobis innata potestas,<br>
 de nihilo quoniam fieri nihil posse videmus.<br>
 pondus enim prohibet ne plagis omnia fiant<br>
 externa quasi vi; sed ne res ipsa necessum<br>
 intestinum habeat cunctis in rebus agendis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 290</FONT><br>
 et devicta quasi cogatur ferre patique,<br>
 id facit exiguum clinamen principiorum<br>
 nec regione loci certa nec tempore certo.<br>
&nbsp;&nbsp;&nbsp;&nbsp;&nbsp;Nec stipata magis fuit umquam materiai<br>
 copia nec porro maioribus intervallis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>295</FONT><br>
 nam neque adaugescit quicquam neque deperit inde.<br>
 qua propter quo nunc in motu principiorum<br>
 corpora sunt, in eodem ante acta aetate fuere<br>
 et post haec semper simili ratione ferentur,<br>
 et quae consuerint gigni gignentur eadem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>300</FONT><br>
 condicione et erunt et crescent vique valebunt,<br>
 quantum cuique datum est per foedera naturai.<br>
 nec rerum summam commutare ulla potest vis;<br>
 nam neque quo possit genus ullum materiai<br>
 effugere ex omni quicquam est &lt;extra&gt;, neque in omne&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>305</FONT><br>
 unde coorta queat nova vis inrumpere et omnem<br>
 naturam rerum mutare et vertere motus.<br>
&nbsp;&nbsp;&nbsp;&nbsp;&nbsp;Illud in his rebus non est mirabile, quare,<br>
 omnia cum rerum primordia sint in motu,<br>
 summa tamen summa videatur stare quiete,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>310</FONT><br>
 praeter quam siquid proprio dat corpore motus.<br>
 omnis enim longe nostris ab sensibus infra<br>
 primorum natura iacet; qua propter, ubi ipsa<br>
 cernere iam nequeas, motus quoque surpere debent;<br>
 praesertim cum, quae possimus cernere, celent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>315</FONT><br>
 saepe tamen motus spatio diducta locorum.<br>
 nam saepe in colli tondentes pabula laeta<br>
 lanigerae reptant pecudes, quo quamque vocantes<br>
 invitant herbae gemmantes rore recenti,<br>
 et satiati agni ludunt blandeque coruscant;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 320</FONT><br>
 omnia quae nobis longe confusa videntur<br>
 et velut in viridi candor consistere colli.<br>
 praeterea magnae legiones cum loca cursu<br>
 camporum complent belli simulacra cientes,<br>
 fulgor ubi ad caelum se tollit totaque circum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>325</FONT><br>
 aere renidescit tellus supterque virum vi<br>
 excitur pedibus sonitus clamoreque montes<br>
 icti reiectant voces ad sidera mundi<br>
 et circum volitant equites mediosque repente<br>
 tramittunt valido quatientes impete campos;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>330</FONT><br>
 et tamen est quidam locus altis montibus, &lt;unde&gt;<br>
 stare videntur et in campis consistere fulgor.<br>
&nbsp;&nbsp;&nbsp;&nbsp;&nbsp;Nunc age, iam deinceps cunctarum exordia rerum<br>
 qualia sint et quam longe distantia formis,<br>
 percipe, multigenis quam sint variata figuris;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>335</FONT><br>
 non quo multa parum simili sint praedita forma,<br>
 sed quia non volgo paria omnibus omnia constant.<br>
 nec mirum; nam cum sit eorum copia tanta,<br>
 ut neque finis, uti docui, neque summa sit ulla,<br>
 debent ni mirum non omnibus omnia prorsum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>340</FONT><br>
 esse pari filo similique adfecta figura.<br>
&nbsp;&nbsp;&nbsp;&nbsp;&nbsp;Praeterea genus humanum mutaeque natantes<br>
 squamigerum pecudes et laeta armenta feraeque<br>
 et variae volucres, laetantia quae loca aquarum<br>
 concelebrant circum ripas fontisque lacusque,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>345</FONT><br>
 et quae pervolgant nemora avia pervolitantes,<br>
 quorum unum quidvis generatim sumere perge;<br>
 invenies tamen inter se differre figuris.<br>
 nec ratione alia proles cognoscere matrem<br>
 nec mater posset prolem; quod posse videmus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>350</FONT><br>
 nec minus atque homines inter se nota cluere.<br>
 nam saepe ante deum vitulus delubra decora<br>
 turicremas propter mactatus concidit aras<br>
 sanguinis expirans calidum de pectore flumen;<br>
 at mater viridis saltus orbata peragrans&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>355</FONT><br>
 novit humi pedibus vestigia pressa bisulcis,<br>
 omnia convisens oculis loca, si queat usquam<br>
 conspicere amissum fetum, completque querellis<br>
 frondiferum nemus adsistens et crebra revisit<br>
 ad stabulum desiderio perfixa iuvenci,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>360</FONT><br>
 nec tenerae salices atque herbae rore vigentes<br>
 fluminaque ulla queunt summis labentia ripis<br>
 oblectare animum subitamque avertere curam,<br>
 nec vitulorum aliae species per pabula laeta<br>
 derivare queunt animum curaque levare;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>365</FONT><br>
 usque adeo quiddam proprium notumque requirit.<br>
 praeterea teneri tremulis cum vocibus haedi<br>
 cornigeras norunt matres agnique petulci<br>
 balantum pecudes; ita, quod natura resposcit,<br>
 ad sua quisque fere decurrunt ubera lactis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>370</FONT><br>
&nbsp;&nbsp;&nbsp;&nbsp;&nbsp;Postremo quodvis frumentum non tamen omne<br>
 quidque suo genere inter se simile esse videbis,<br>
 quin intercurrat quaedam distantia formis.<br>
 concharumque genus parili ratione videmus<br>
 pingere telluris gremium, qua mollibus undis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>375</FONT><br>
 litoris incurvi bibulam pavit aequor harenam.<br>
 quare etiam atque etiam simili ratione necessest,<br>
 natura quoniam constant neque facta manu sunt<br>
 unius ad certam formam primordia rerum,<br>
 dissimili inter se quaedam volitare figura.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>380</FONT><br>
&nbsp;&nbsp;&nbsp;&nbsp;&nbsp;Perfacile est animi ratione exsolvere nobis<br>
 quare fulmineus multo penetralior ignis<br>
 quam noster fluat e taedis terrestribus ortus;<br>
 dicere enim possis caelestem fulminis ignem<br>
 subtilem magis e parvis constare figuris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>385</FONT><br>
 atque ideo transire foramina quae nequit ignis<br>
 noster hic e lignis ortus taedaque creatus.<br>
 praeterea lumen per cornum transit, at imber<br>
 respuitur. quare, nisi luminis illa minora<br>
 corpora sunt quam de quibus est liquor almus aquarum?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>390</FONT><br>
 et quamvis subito per colum vina videmus<br>
 perfluere, at contra tardum cunctatur olivom,<br>
 aut quia ni mirum maioribus est elementis<br>
 aut magis hamatis inter se perque plicatis,<br>
 atque ideo fit uti non tam diducta repente&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>395</FONT><br>
 inter se possint primordia singula quaeque<br>
 singula per cuiusque foramina permanare.<br>
&nbsp;&nbsp;&nbsp;&nbsp;&nbsp;Huc accedit uti mellis lactisque liquores<br>
 iucundo sensu linguae tractentur in ore;<br>
 at contra taetra absinthi natura ferique&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 400</FONT><br>
 centauri foedo pertorquent ora sapore;<br>
 ut facile agnoscas e levibus atque rutundis<br>
 esse ea quae sensus iucunde tangere possunt,<br>
 at contra quae amara atque aspera cumque videntur,<br>
 haec magis hamatis inter se nexa teneri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>405</FONT><br>
 proptereaque solere vias rescindere nostris<br>
 sensibus introituque suo perrumpere corpus.<br>
 omnia postremo bona sensibus et mala tactu<br>
 dissimili inter se pugnant perfecta figura;<br>
 ne tu forte putes serrae stridentis acerbum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>410</FONT><br>
 horrorem constare elementis levibus aeque<br>
 ac musaea mele, per chordas organici quae<br>
 mobilibus digitis expergefacta figurant;<br>
 neu simili penetrare putes primordia forma<br>
 in nares hominum, cum taetra cadavera torrent,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>415</FONT><br>
 et cum scena croco Cilici perfusa recens est<br>
 araque Panchaeos exhalat propter odores;<br>
 neve bonos rerum simili constare colores<br>
 semine constituas, oculos qui pascere possunt,<br>
 et qui conpungunt aciem lacrimareque cogunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>420</FONT><br>
 aut foeda specie foedi turpesque videntur.<br>
 omnis enim, sensus quae mulcet cumque, &lt;tibi res&gt;<br>
 haut sine principiali aliquo levore creatast;<br>
 at contra quae cumque molesta atque aspera constat,<br>
 non aliquo sine materiae squalore repertast.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>425</FONT><br>
&nbsp;&nbsp;&nbsp;&nbsp;&nbsp;Sunt etiam quae iam nec levia iure putantur<br>
 esse neque omnino flexis mucronibus unca,<br>
 sed magis angellis paulum prostantibus, &lt;ut quae&gt;<br>
 titillare magis sensus quam laedere possint,<br>
 fecula iam quo de genere est inulaeque sapores.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>430</FONT><br>
&nbsp;&nbsp;&nbsp;&nbsp;&nbsp;Denique iam calidos ignis gelidamque pruinam<br>
 dissimili dentata modo conpungere sensus<br>
 corporis, indicio nobis est tactus uterque.<br>
 tactus enim, tactus, pro divum numina sancta,<br>
 corporis est sensus, vel cum res extera sese&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>435</FONT><br>
 insinuat, vel cum laedit quae in corpore natast<br>
 aut iuvat egrediens genitalis per Veneris res,<br>
 aut ex offensu cum turbant corpore in ipso,<br>
 semina confundunt inter se concita sensum;<br>
 ut si forte manu quamvis iam corporis ipse&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>440</FONT><br>
 tute tibi partem ferias atque experiare.<br>
 qua propter longe formas distare necessest<br>
 principiis, varios quae possint edere sensus.<br>
&nbsp;&nbsp;&nbsp;&nbsp;&nbsp;Denique quae nobis durata ac spissa videntur,<br>
 haec magis hamatis inter sese esse necessest&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>445</FONT><br>
 et quasi ramosis alte compacta teneri.<br>
 in quo iam genere in primis adamantina saxa<br>
 prima acie constant ictus contemnere sueta<br>
 et validi silices ac duri robora ferri<br>
 aeraque quae claustris restantia vociferantur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>450</FONT><br>
 illa quidem debent e levibus atque rutundis<br>
 esse magis, fluvido quae corpore liquida constant.<br>
 namque papaveris haustus itemst facilis quod aquarum;<br>
 nec retinentur enim inter se glomeramina quaeque<br>
 et perculsus item proclive volubilis exstat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 455</FONT><br>
 omnia postremo quae puncto tempore cernis<br>
 diffugere ut fumum nebulas flammasque, necessest,<br>
 si minus omnia sunt e levibus atque rotundis,<br>
 at non esse tamen perplexis indupedita,<br>
 pungere uti possint corpus penetrareque saxa,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>460</FONT><br>
 nec tamen haerere inter se; quod cumque videmus<br>
 sensibus dentatum, facile ut cognoscere possis<br>
 non e perplexis, sed acutis esse elementis.<br>
 sed quod amara vides eadem quae fluvida constant,<br>
 sudor uti maris est, minime mirabile debet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>465</FONT><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;* * *&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>465a</FONT><br>
 nam quod fluvidus est, e levibus atque rotundis<br>
 est, sed levibus &lt;sunt hamata&gt; admixta doloris<br>
 corpora. nec tamen haec retineri hamata necessust:<br>
 scilicet esse globosa tamen, cum squalida constent,<br>
 provolvi simul ut possint et laedere sensus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>470</FONT><br>
 et quo mixta putes magis aspera levibus esse<br>
 principiis, unde est Neptuni corpus acerbum,<br>
 est ratio secernendi seorsumque videndi,<br>
 umor dulcis ubi per terras crebrius idem<br>
 percolatur, ut in foveam fluat ac mansuescat;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 475</FONT><br>
 linquit enim supera taetri primordia viri,<br>
 aspera quo magis in terris haerescere possint.<br>
&nbsp;&nbsp;&nbsp;&nbsp;&nbsp;Quod quoniam docui, pergam conectere rem quae<br>
 ex hoc apta fidem ducat, primordia rerum<br>
 finita variare figurarum ratione.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>480</FONT><br>
 quod si non ita sit, rursum iam semina quaedam<br>
 esse infinito debebunt corporis auctu.<br>
 namque in eadem una cuiusvis iam brevitate<br>
 corporis inter se multum variare figurae<br>
 non possunt. fac enim minimis e partibus esse&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>485</FONT><br>
 corpora prima tribus, vel paulo pluribus auge;<br>
 nempe ubi eas partis unius corporis omnis,<br>
 summa atque ima locans, transmutans dextera laevis,<br>
 omnimodis expertus eris, quam quisque det ordo<br>
 formai speciem totius corporis eius,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>490</FONT><br>
 quod super est, si forte voles variare figuras,<br>
 addendum partis alias erit. inde sequetur,<br>
 adsimili ratione alias ut postulet ordo,<br>
 si tu forte voles etiam variare figuras.<br>
 ergo formarum novitatem corporis augmen&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>495</FONT><br>
 subsequitur. quare non est ut credere possis<br>
 esse infinitis distantia semina formis,<br>
 ne quaedam cogas inmani maximitate<br>
 esse, supra quod iam docui non posse probari.<br>
 iam tibi barbaricae vestes Meliboeaque fulgens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>500</FONT><br>
 purpura Thessalico concharum tacta colore,<br>
 aurea pavonum ridenti imbuta lepore<br>
 saecla novo rerum superata colore iacerent<br>
 et contemptus odor smyrnae mellisque sapores,<br>
 et cycnea mele Phoebeaque daedala chordis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>505</FONT><br>
 carmina consimili ratione oppressa silerent;<br>
 namque aliis aliud praestantius exoreretur.<br>
 cedere item retro possent in deteriores<br>
 omnia sic partis, ut diximus in melioris;<br>
 namque aliis aliud retro quoque taetrius esset&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>510</FONT><br>
 naribus auribus atque oculis orisque sapori.<br>
 quae quoniam non sunt, &lt;sed&gt; rebus reddita certa<br>
 finis utrimque tenet summam, fateare necessest<br>
 materiem quoque finitis differe figuris.<br>
 denique ab ignibus ad gelidas hiemum usque pruinas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>515</FONT><br>
 finitumst retroque pari ratione remensumst.<br>
 omnis enim calor ac frigus mediique tepores<br>
 interutrasque iacent explentes ordine summam.<br>
 ergo finita distant ratione creata,<br>
 ancipiti quoniam mucroni utrimque notantur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>520</FONT><br>
 hinc flammis illinc rigidis infesta pruinis.<br>
&nbsp;&nbsp;&nbsp;&nbsp;&nbsp;Quod quoniam docui, pergam conectere rem quae<br>
 ex hoc apta fidem ducat, primordia rerum,<br>
 inter se simili quae sunt perfecta figura,<br>
 infinita cluere. etenim distantia cum sit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>525</FONT><br>
 formarum finita, necesse est quae similes sint<br>
 esse infinitas aut summam materiai<br>
 finitam constare, id quod non esse probavi.<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;* * *&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>528a</FONT><br>
 versibus ostendam corpuscula materiai<br>
 ex infinito summam rerum usque tenere<br>
 undique protelo plagarum continuato.<br>
 nam quod rara vides magis esse animalia quaedam<br>
 fecundamque magis naturam cernis in illis,<br>
 at regione locoque alio terrisque remotis<br>
 multa licet genere esse in eo numerumque repleri;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>535</FONT><br>
 sicut quadripedum cum primis esse videmus<br>
 in genere anguimanus elephantos, India quorum<br>
 milibus e multis vallo munitur eburno,<br>
 ut penitus nequeat penetrari: tanta ferarum<br>
 vis est, quarum nos perpauca exempla videmus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>540</FONT><br>
 sed tamen id quoque uti concedam, quam lubet esto<br>
 unica res quaedem nativo corpore sola,<br>
 cui similis toto terrarum non sit, in orbi;<br>
 infinita tamen nisi erit vis materiai,<br>
 unde ea progigni possit concepta, creari&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>545</FONT><br>
 non poterit neque, quod super est, procrescere alique.<br>
 quippe etenim sumant alii finita per omne<br>
 corpora iactari unius genitalia rei,<br>
 unde ubi qua vi et quo pacto congressa coibunt<br>
 materiae tanto in pelago turbaque aliena?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 550</FONT><br>
 non, ut opinor, habent rationem conciliandi:<br>
 sed quasi naufragiis magnis multisque coortis<br>
 disiactare solet magnum mare transtra cavernas<br>
 antemnas prorem malos tonsasque natantis,<br>
 per terrarum omnis oras fluitantia aplustra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>555</FONT><br>
 ut videantur et indicium mortalibus edant,<br>
 infidi maris insidias virisque dolumque<br>
 ut vitare velint, neve ullo tempore credant,<br>
 subdola cum ridet placidi pellacia ponti,<br>
 sic tibi si finita semel primordia quaedam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>560</FONT><br>
 constitues, aevom debebunt sparsa per omnem<br>
 disiectare aestus diversi materiai,<br>
 numquam in concilium ut possint compulsa coire<br>
 nec remorari in concilio nec crescere adaucta;<br>
 quorum utrumque palam fieri manifesta docet res,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>565</FONT><br>
 et res progigni et genitas procrescere posse.<br>
 esse igitur genere in quovis primordia rerum<br>
 infinita palam est, unde omnia suppeditantur.<br>
&nbsp;&nbsp;&nbsp;&nbsp;&nbsp;Nec superare queunt motus itaque exitiales<br>
 perpetuo neque in aeternum sepelire salutem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>570</FONT><br>
 nec porro rerum genitales auctificique<br>
 motus perpetuo possunt servare creata.<br>
 sic aequo geritur certamine principiorum<br>
 ex infinito contractum tempore bellum.<br>
 nunc hic nunc illic superant vitalia rerum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>575</FONT><br>
 et superantur item. miscetur funere vagor,<br>
 quem pueri tollunt visentis luminis oras;<br>
 nec nox ulla diem neque noctem aurora secutast,<br>
 quae non audierit mixtos vagitibus aegris<br>
 ploratus, mortis comites et funeris atri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 580</FONT><br>
&nbsp;&nbsp;&nbsp;&nbsp;&nbsp;Illud in his obsignatum quoque rebus habere<br>
 convenit et memori mandatum mente tenere,<br>
 nil esse, in promptu quorum natura videtur,<br>
 quod genere ex uno consistat principiorum,<br>
 nec quicquam quod non permixto semine constet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>585</FONT><br>
 et quod cumque magis vis multas possidet in se<br>
 atque potestates, ita plurima principiorum<br>
 in sese genera ac varias docet esse figuras.<br>
&nbsp;&nbsp;&nbsp;&nbsp;&nbsp;Principio tellus habet in se corpora prima,<br>
 unde mare inmensum volventes frigora fontes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>590</FONT><br>
 adsidue renovent, habet ignes unde oriantur;<br>
 nam multis succensa locis ardent sola terrae,<br>
 ex imis vero furit ignibus impetus Aetnae.<br>
 tum porro nitidas fruges arbustaque laeta<br>
 gentibus humanis habet unde extollere possit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>595</FONT><br>
 unde etiam fluvios frondes et pabula laeta<br>
 montivago generi possit praebere ferarum.<br>
 quare magna deum mater materque ferarum<br>
 et nostri genetrix haec dicta est corporis una.<br>
&nbsp;&nbsp;&nbsp;&nbsp;&nbsp;Hanc veteres Graium docti cecinere poetae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>600</FONT><br>
 sedibus in curru biiugos agitare leones,<br>
 aeris in spatio magnam pendere docentes<br>
 tellurem neque posse in terra sistere terram.<br>
 adiunxere feras, quia quamvis effera proles<br>
 officiis debet molliri victa parentum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>605</FONT><br>
 muralique caput summum cinxere corona,<br>
 eximiis munita locis quia sustinet urbes.<br>
 quo nunc insigni per magnas praedita terras<br>
 horrifice fertur divinae matris imago.<br>
 hanc variae gentes antiquo more sacrorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>610</FONT><br>
 Idaeam vocitant matrem Phrygiasque catervas<br>
 dant comites, quia primum ex illis finibus edunt<br>
 per terrarum orbes fruges coepisse creari.<br>
 Gallos attribuunt, quia, numen qui violarint<br>
 Matris et ingrati genitoribus inventi sint,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>615</FONT><br>
 significare volunt indignos esse putandos,<br>
 vivam progeniem qui in oras luminis edant.<br>
 tympana tenta tonant palmis et cymbala circum<br>
 concava, raucisonoque minantur cornua cantu,<br>
 et Phrygio stimulat numero cava tibia mentis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>620</FONT><br>
 telaque praeportant, violenti signa furoris,<br>
 ingratos animos atque impia pectora volgi<br>
 conterrere metu quae possint numine divae.<br>
 ergo cum primum magnas invecta per urbis<br>
 munificat tacita mortalis muta salute,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>625</FONT><br>
 aere atque argento sternunt iter omne viarum<br>
 largifica stipe ditantes ninguntque rosarum<br>
 floribus umbrantes matrem comitumque catervam.<br>
 hic armata manus, Curetas nomine Grai<br>
 quos memorant, Phrygias inter si forte catervas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>630</FONT><br>
 ludunt in numerumque exultant sanguine laeti<br>
 terrificas capitum quatientes numine cristas,<br>
 Dictaeos referunt Curetas, qui Iovis illum<br>
 vagitum in Creta quondam occultasse feruntur,<br>
 cum pueri circum puerum pernice chorea&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>635</FONT><br>
 [armat et in numerum pernice chorea]<br>
 armati in numerum pulsarent aeribus aera,<br>
 ne Saturnus eum malis mandaret adeptus<br>
 aeternumque daret matri sub pectore volnus.<br>
 propterea magnam armati matrem comitantur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>640</FONT><br>
 aut quia significant divam praedicere ut armis<br>
 ac virtute velint patriam defendere terram<br>
 praesidioque parent decorique parentibus esse.<br>
 quae bene et eximie quamvis disposta ferantur,<br>
 longe sunt tamen a vera ratione repulsa.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>645</FONT><br>
 omnis enim per se divom natura necessest<br>
 inmortali aevo summa cum pace fruatur<br>
 semota ab nostris rebus seiunctaque longe;<br>
 nam privata dolore omni, privata periclis,<br>
 ipsa suis pollens opibus, nihil indiga nostri,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>650</FONT><br>
 nec bene promeritis capitur neque tangitur ira.<br>
 terra quidem vero caret omni tempore sensu,<br>
 et quia multarum potitur primordia rerum,<br>
 multa modis multis effert in lumina solis.<br>
 hic siquis mare Neptunum Cereremque vocare&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>655</FONT><br>
 constituet fruges et Bacchi nomine abuti<br>
 mavolt quam laticis proprium proferre vocamen,<br>
 concedamus ut hic terrarum dictitet orbem<br>
 esse deum matrem, dum vera re tamen ipse<br>
 religione animum turpi contingere parcat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>680</FONT><br>
&nbsp;&nbsp;&nbsp;&nbsp;&nbsp;Saepe itaque ex uno tondentes gramina campo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>660</FONT><br>
 lanigerae pecudes et equorum duellica proles<br>
 buceriaeque greges eodem sub tegmine caeli<br>
 ex unoque sitim sedantes flumine aquai<br>
 dissimili vivont specie retinentque parentum<br>
 naturam et mores generatim quaeque imitantur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>665</FONT><br>
 tanta est in quovis genere herbae materiai<br>
 dissimilis ratio, tanta est in flumine quoque.<br>
&nbsp;&nbsp;&nbsp;&nbsp;&nbsp;Hinc porro quamvis animantem ex omnibus unam<br>
 ossa cruor venae calor umor viscera nervi<br>
 constituunt, quae sunt porro distantia longe,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>670</FONT><br>
 dissimili perfecta figura principiorum.<br>
&nbsp;&nbsp;&nbsp;&nbsp;&nbsp;Tum porro quae cumque igni flammata cremantur.<br>
 si nil praeterea, tamen haec in corpore tradunt,<br>
 unde ignem iacere et lumen submittere possint<br>
 scintillasque agere ac late differre favillam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>675</FONT><br>
 cetera consimili mentis ratione peragrans<br>
 invenies igitur multarum semina rerum<br>
 corpore celare et varias cohibere figuras.<br>
&nbsp;&nbsp;&nbsp;&nbsp;&nbsp;Denique multa vides, quibus et color et sapor una<br>
 reddita sunt cum odore in primis pleraque poma.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>681</FONT><br>
 haec igitur variis debent constare figuris;<br>
 nidor enim penetrat qua fucus non it in artus,<br>
 fucus item sorsum, &lt;sorsum&gt; sapor insinuatur<br>
 sensibus; ut noscas primis differre figuris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>685</FONT><br>
 dissimiles igitur formae glomeramen in unum<br>
 conveniunt et res permixto semine constant.<br>
&nbsp;&nbsp;&nbsp;&nbsp;&nbsp;Quin etiam passim nostris in versibus ipsis<br>
 multa elementa vides multis communia verbis,<br>
 cum tamen inter se versus ac verba necesse est&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>690</FONT><br>
 confiteare alia ex aliis constare elementis;<br>
 non quo multa parum communis littera currat<br>
 aut nulla inter se duo sint ex omnibus isdem,<br>
 sed quia non volgo paria omnibus omnia constant.<br>
 sic aliis in rebus item communia multa&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>695</FONT><br>
 multarum rerum cum sint, primordia rerum<br>
 dissimili tamen inter se consistere summa<br>
 possunt; ut merito ex aliis constare feratur<br>
 humanum genus et fruges arbustaque laeta.<br>
&nbsp;&nbsp;&nbsp;&nbsp;&nbsp;Nec tamen omnimodis conecti posse putandum est&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>700</FONT><br>
 omnia; nam volgo fieri portenta videres,<br>
 semiferas hominum species existere et altos<br>
 inter dum ramos egigni corpore vivo<br>
 multaque conecti terrestria membra marinis,<br>
 tum flammam taetro spirantis ore Chimaeras&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>705</FONT><br>
 pascere naturam per terras omniparentis.<br>
 quorum nil fieri manifestum est, omnia quando<br>
 seminibus certis certa genetrice creata<br>
 conservare genus crescentia posse videmus.<br>
 scilicet id certa fieri ratione necessust.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>710</FONT><br>
 nam sua cuique cibis ex omnibus intus in artus<br>
 corpora discedunt conexaque convenientis<br>
 efficiunt motus; at contra aliena videmus<br>
 reicere in terras naturam, multaque caecis<br>
 corporibus fugiunt e corpore percita plagis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>715</FONT><br>
 quae neque conecti quoquam potuere neque intus<br>
 vitalis motus consentire atque imitari.<br>
 sed ne forte putes animalia sola teneri<br>
 legibus his, quaedam ratio res terminat omnis<br>
 nam vel uti tota natura dissimiles sunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>720</FONT><br>
 inter se genitae res quaeque, ita quamque necessest<br>
 dissimili constare figura principiorum;<br>
 non quo multa parum simili sint praedita forma,<br>
 sed quia non volgo paria omnibus omnia constant.<br>
 semina cum porro distent, differre necessust&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>725</FONT><br>
 intervalla vias conexus pondera plagas<br>
 concursus motus; quae non animalia solum<br>
 corpora seiungunt, sed terras ac mare totum<br>
 secernunt caelumque a terris omne retentant.<br>
&nbsp;&nbsp;&nbsp;&nbsp;&nbsp;Nunc age dicta meo dulci quaesita labore&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>730</FONT><br>
 percipe, ne forte haec albis ex alba rearis<br>
 principiis esse, ante oculos quae candida cernis,<br>
 aut ea quae nigrant nigro de semine nata;<br>
 nive alium quemvis quae sunt inbuta colorem,<br>
 propterea gerere hunc credas, quod materiai&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>735</FONT><br>
 corpora consimili sint eius tincta colore;<br>
 nullus enim color est omnino materiai<br>
 corporibus, neque par rebus neque denique dispar.<br>
 in quae corpora si nullus tibi forte videtur<br>
 posse animi iniectus fieri, procul avius erras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>740</FONT><br>
 nam cum caecigeni, solis qui lumina numquam<br>
 dispexere, tamen cognoscant corpora tactu<br>
 ex ineunte aevo nullo coniuncta colore,<br>
 scire licet nostrae quoque menti corpora posse<br>
 vorti in notitiam nullo circum lita fuco.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 745</FONT><br>
 denique nos ipsi caecis quaecumque tenebris<br>
 tangimus, haud ullo sentimus tincta colore.<br>
&nbsp;&nbsp;&nbsp;&nbsp;&nbsp;Quod quoniam vinco fieri, nunc esse docebo.<br>
 omnis enim color omnino mutatur in omnis;<br>
 quod facere haud ullo debent primordia pacto;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>750</FONT><br>
 immutabile enim quiddam superare necessest,<br>
 ne res ad nihilum redigantur funditus omnes;<br>
 nam quod cumque suis mutatum finibus exit,<br>
 continuo hoc mors est illius quod fuit ante.<br>
 proinde colore cave contingas semina rerum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>755</FONT><br>
 ne tibi res redeant ad nihilum funditus omnes.<br>
&nbsp;&nbsp;&nbsp;&nbsp;&nbsp;Praeterea si nulla coloris principiis est<br>
 reddita natura et variis sunt praedita formis,<br>
 e quibus omnigenus gignunt variantque colores,<br>
 propterea magni quod refert, semina quaeque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>760</FONT><br>
 cum quibus et quali positura contineantur<br>
 et quos inter se dent motus accipiantque,<br>
 perfacile extemplo rationem reddere possis,<br>
 cur ea quae nigro fuerint paulo ante colore,<br>
 marmoreo fieri possint candore repente,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>765</FONT><br>
 ut mare, cum magni commorunt aequora venti,<br>
 vertitur in canos candenti marmore fluctus;<br>
 dicere enim possis, nigrum quod saepe videmus,<br>
 materies ubi permixta est illius et ordo<br>
 principiis mutatus et addita demptaque quaedam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>770</FONT><br>
 continuo id fieri ut candens videatur et album.<br>
 quod si caeruleis constarent aequora ponti<br>
 seminibus, nullo possent albescere pacto;<br>
 nam quo cumque modo perturbes caerula quae sint,<br>
 numquam in marmoreum possunt migrare colorem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>775</FONT><br>
 sin alio atque alio sunt semina tincta colore,<br>
 quae maris efficiunt unum purumque nitorem,<br>
 ut saepe ex aliis formis variisque figuris<br>
 efficitur quiddam quadratum unaque figura,<br>
 conveniebat, ut in quadrato cernimus esse&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>780</FONT><br>
 dissimiles formas, ita cernere in aequore ponti<br>
 aut alio in quovis uno puroque nitore<br>
 dissimiles longe inter se variosque colores.<br>
 praeterea nihil officiunt obstantque figurae<br>
 dissimiles, quo quadratum minus omne sit extra;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>785</FONT><br>
 at varii rerum inpediunt prohibentque colores,<br>
 quo minus esse uno possit res tota nitore.<br>
&nbsp;&nbsp;&nbsp;&nbsp;&nbsp;Tum porro quae ducit et inlicit ut tribuamus<br>
 principiis rerum non numquam causa colores,<br>
 occidit, ex albis quoniam non alba creantur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>790</FONT><br>
 nec quae nigra cluent de nigris, sed variis ex.<br>
 quippe etenim multo proclivius exorientur<br>
 candida de nullo quam nigro nata colore<br>
 aut alio quovis, qui contra pugnet et obstet.<br>
&nbsp;&nbsp;&nbsp;&nbsp;&nbsp;Praeterea quoniam nequeunt sine luce colores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>795</FONT><br>
 esse neque in lucem existunt primordia rerum,<br>
 scire licet quam sint nullo velata colore;<br>
 qualis enim caecis poterit color esse tenebris?<br>
 lumine quin ipso mutatur propterea quod<br>
 recta aut obliqua percussus luce refulget;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>800</FONT><br>
 pluma columbarum quo pacto in sole videtur,<br>
 quae sita cervices circum collumque coronat;<br>
 namque alias fit uti claro sit rubra pyropo,<br>
 inter dum quodam sensu fit uti videatur<br>
 inter caeruleum viridis miscere zmaragdos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>805</FONT><br>
 caudaque pavonis, larga cum luce repleta est,<br>
 consimili mutat ratione obversa colores;<br>
 qui quoniam quodam gignuntur luminis ictu,<br>
 scire licet, sine eo fieri non posse putandum est.<br>
&nbsp;&nbsp;&nbsp;&nbsp;&nbsp;Et quoniam plagae quoddam genus excipit in se&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>810</FONT><br>
 pupula, cum sentire colorem dicitur album,<br>
 atque aliud porro, nigrum cum et cetera sentit,<br>
 nec refert ea quae tangas quo forte colore<br>
 praedita sint, verum quali magis apta figura,<br>
 scire licet nihil principiis opus esse colore,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>815</FONT><br>
 sed variis formis variantes edere tactus.<br>
&nbsp;&nbsp;&nbsp;&nbsp;&nbsp;Praeterea quoniam non certis certa figuris<br>
 est natura coloris et omnia principiorum<br>
 formamenta queunt in quovis esse nitore,<br>
 cur ea quae constant ex illis non pariter sunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>820</FONT><br>
 omnigenus perfusa coloribus in genere omni?<br>
 conveniebat enim corvos quoque saepe volantis<br>
 ex albis album pinnis iactare colorem<br>
 et nigros fieri nigro de semine cycnos<br>
 aut alio quovis uno varioque colore.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>825</FONT><br>
&nbsp;&nbsp;&nbsp;&nbsp;&nbsp;Quin etiam quanto in partes res quaeque minutas<br>
 distrahitur magis, hoc magis est ut cernere possis<br>
 evanescere paulatim stinguique colorem;<br>
 ut fit ubi in parvas partis discerpitur austrum:<br>
 purpura poeniceusque color clarissimus multo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>830</FONT><br>
 filatim cum distractum est, disperditur omnis;<br>
 noscere ut hinc possis prius omnem efflare colorem<br>
 particulas, quam discedant ad semina rerum.<br>
&nbsp;&nbsp;&nbsp;&nbsp;&nbsp;Postremo quoniam non omnia corpora vocem<br>
 mittere concedis neque odorem, propterea fit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>835</FONT><br>
 ut non omnibus adtribuas sonitus et odores:<br>
 sic oculis quoniam non omnia cernere quimus,<br>
 scire licet quaedam tam constare orba colore<br>
 quam sine odore ullo quaedam sonituque remota,<br>
 nec minus haec animum cognoscere posse sagacem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>840</FONT><br>
 quam quae sunt aliis rebus privata notare.<br>
&nbsp;&nbsp;&nbsp;&nbsp;&nbsp;Sed ne forte putes solo spoliata colore<br>
 corpora prima manere, etiam secreta teporis<br>
 sunt ac frigoris omnino calidique vaporis,<br>
 et sonitu sterila et suco ieiuna feruntur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>845</FONT><br>
 nec iaciunt ullum proprium de corpore odorem.<br>
 sicut amaracini blandum stactaeque liquorem<br>
 et nardi florem, nectar qui naribus halat,<br>
 cum facere instituas, cum primis quaerere par est,<br>
 quod licet ac possis reperire, inolentis olivi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>850</FONT><br>
 naturam, nullam quae mittat naribus auram,<br>
 quam minime ut possit mixtos in corpore odores<br>
 concoctosque suo contractans perdere viro,<br>
 propter eandem &lt;rem&gt; debent primordia rerum<br>
 non adhibere suum gignundis rebus odorem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>855</FONT><br>
 nec sonitum, quoniam nihil ab se mittere possunt,<br>
 nec simili ratione saporem denique quemquam<br>
 nec frigus neque item calidum tepidumque vaporem,<br>
 cetera, quae cum ita sunt tamen ut mortalia constent,<br>
 molli lenta, fragosa putri, cava corpore raro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>860</FONT><br>
 omnia sint a principiis seiuncta necessest,<br>
 inmortalia si volumus subiungere rebus<br>
 fundamenta, quibus nitatur summa salutis;<br>
 ne tibi res redeant ad nihilum funditus omnes.<br>
&nbsp;&nbsp;&nbsp;&nbsp;&nbsp;Nunc ea quae sentire videmus cumque necessest&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>865</FONT><br>
 ex insensilibus tamen omnia confiteare<br>
 principiis constare. neque id manufesta refutant<br>
 nec contra pugnant, in promptu cognita quae sunt,<br>
 sed magis ipsa manu ducunt et credere cogunt<br>
 ex insensilibus, quod dico, animalia gigni.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>870</FONT><br>
 quippe videre licet vivos existere vermes<br>
 stercore de taetro, putorem cum sibi nacta est<br>
 intempestivis ex imbribus umida tellus.<br>
&nbsp;&nbsp;&nbsp;&nbsp;&nbsp;Praeterea cunctas itidem res vertere sese.<br>
 vertunt se fluvii in frondes et pabula laeta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>875</FONT><br>
 in pecudes, vertunt pecudes in corpora nostra<br>
 naturam, et nostro de corpore saepe ferarum<br>
 augescunt vires et corpora pennipotentum.<br>
 ergo omnes natura cibos in corpora viva<br>
 vertit et hinc sensus animantum procreat omnes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>880</FONT><br>
 non alia longe ratione atque arida ligna<br>
 explicat in flammas et &lt;in&gt; ignis omnia versat.<br>
 iamne vides igitur magni primordia rerum<br>
 referre in quali sint ordine quaeque locata<br>
 et commixta quibus dent motus accipiantque?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>885</FONT><br>
&nbsp;&nbsp;&nbsp;&nbsp;&nbsp;Tum porro, quid id est, animum quod percutit, ipsum,<br>
 quod movet et varios sensus expromere cogit,<br>
 ex insensilibus ne credas sensile gigni?<br>
 ni mirum lapides et ligna et terra quod una<br>
 mixta tamen nequeunt vitalem reddere sensum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>890</FONT><br>
 illud in his igitur rebus meminisse decebit,<br>
 non ex omnibus omnino, quaecumque creant res<br>
 sensilia, extemplo me gigni dicere sensus,<br>
 sed magni referre ea primum quantula constent,<br>
 sensile quae faciunt, et qua sint praedita forma,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>895</FONT><br>
 motibus ordinibus posituris denique quae sint.<br>
 quarum nil rerum in lignis glaebisque videmus;<br>
 et tamen haec, cum sunt quasi putrefacta per imbres,<br>
 vermiculos pariunt, quia corpora materiai<br>
 antiquis ex ordinibus permota nova re&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>900</FONT><br>
 conciliantur ita ut debent animalia gigni.<br>
&nbsp;&nbsp;&nbsp;&nbsp;&nbsp;Deinde ex sensilibus qui sensile posse creari<br>
 constituunt, porro ex aliis sentire sueti<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;* * *&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>903a</FONT><br>
 mollia cum faciunt; nam sensus iungitur omnis<br>
 visceribus nervis venis, quae cumque videmus<br>
 mollia mortali consistere corpore creta.<br>
 sed tamen esto iam posse haec aeterna manere;<br>
 nempe tamen debent aut sensum partis habere<br>
 aut similis totis animalibus esse putari.<br>
 at nequeant per se partes sentire necesse est:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>910</FONT><br>
 namque animus sensus membrorum respuit omnis,<br>
 nec manus a nobis potis est secreta neque ulla<br>
 corporis omnino sensum pars sola tenere.<br>
 linquitur ut totis animantibus adsimulentur,<br>
 vitali ut possint consentire undique sensu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>915</FONT><br>
 qui poterunt igitur rerum primordia dici<br>
 et leti vitare vias, animalia cum sint,<br>
 atque animalia &lt;sint&gt; mortalibus una eademque?<br>
 quod tamen ut possint, at coetu concilioque<br>
 nil facient praeter volgum turbamque animantum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>920</FONT><br>
 scilicet ut nequeant homines armenta feraeque<br>
 inter sese ullam rem gignere conveniundo.<br>
 sic itidem quae sentimus sentire necessest.<br>
 quod si forte suum dimittunt corpore sensum<br>
 atque alium capiunt, quid opus fuit adtribui id quod&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>925</FONT><br>
 detrahitur? tum praeterea, quod fudimus ante,<br>
 quatinus in pullos animalis vertier ova<br>
 cernimus alituum vermisque effervere terra,<br>
 intempestivos quam putor cepit ob imbris,<br>
 scire licet gigni posse ex non sensibus sensus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>930</FONT><br>
&nbsp;&nbsp;&nbsp;&nbsp;&nbsp;Quod si forte aliquis dicet, dum taxat oriri<br>
 posse ex non sensu sensus mutabilitate,<br>
 aut aliquo tamquam partu quod proditur extra,<br>
 huic satis illud erit planum facere atque probare,<br>
 non fieri partum nisi concilio ante coacto,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>935</FONT><br>
 nec quicquam commutari sine conciliatu.<br>
&nbsp;&nbsp;&nbsp;&nbsp;&nbsp;Principio nequeunt ullius corporis esse<br>
 sensus ante ipsam genitam naturam animantis,<br>
 ni mirum quia materies disiecta tenetur<br>
 aere fluminibus terris terraque creatis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>940</FONT><br>
 nec congressa modo vitalis convenientes<br>
 contulit inter se motus, quibus omnituentes<br>
 accensi sensus animantem quamque tuentur.<br>
&nbsp;&nbsp;&nbsp;&nbsp;&nbsp;Praeterea quamvis animantem grandior ictus,<br>
 quam patitur natura, repente adfligit et omnis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>945</FONT><br>
 corporis atque animi pergit confundere sensus.<br>
 dissoluuntur enim positurae principiorum<br>
 et penitus motus vitales inpediuntur,<br>
 donec materies omnis concussa per artus<br>
 vitalis animae nodos a corpore solvit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>950</FONT><br>
 dispersamque foras per caulas eiecit omnis;<br>
 nam quid praeterea facere ictum posse reamur<br>
 oblatum, nisi discutere ac dissolvere quaeque?<br>
 fit quoque uti soleant minus oblato acriter ictu<br>
 reliqui motus vitalis vincere saepe,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>955</FONT><br>
 vincere et ingentis plagae sedare tumultus<br>
 inque suos quicquid rursus revocare meatus<br>
 et quasi iam leti dominantem in corpore motum<br>
 discutere ac paene amissos accendere sensus;<br>
 nam qua re potius leti iam limine ab ipso&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>960</FONT><br>
 ad vitam possint conlecta mente reverti,<br>
 quam quo decursum prope iam siet ire et abire?<br>
&nbsp;&nbsp;&nbsp;&nbsp;&nbsp;Praeterea, quoniam dolor est, ubi materiai<br>
 corpora vi quadam per viscera viva per artus<br>
 sollicitata suis trepidant in sedibus intus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>965</FONT><br>
 inque locum quando remigrant, fit blanda voluptas,<br>
 scire licet nullo primordia posse dolore<br>
 temptari nullamque voluptatem capere ex se;<br>
 quandoquidem non sunt ex ullis principiorum<br>
 corporibus, quorum motus novitate laborent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>970</FONT><br>
 aut aliquem fructum capiant dulcedinis almae.<br>
 haut igitur debent esse ullo praedita sensu.<br>
&nbsp;&nbsp;&nbsp;&nbsp;&nbsp;Denique uti possint sentire animalia quaeque,<br>
 principiis si iam est sensus tribuendus eorum,<br>
 quid, genus humanum propritim de quibus auctumst?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>975</FONT><br>
 scilicet et risu tremulo concussa cachinnant<br>
 et lacrimis spargunt rorantibus ora genasque<br>
 multaque de rerum mixtura dicere callent<br>
 et sibi proporro quae sint primordia quaerunt;<br>
 quando quidem totis mortalibus adsimulata&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>980</FONT><br>
 ipsa quoque ex aliis debent constare elementis,<br>
 inde alia ex aliis, nusquam consistere ut ausis;<br>
 quippe sequar, quod cumque loqui ridereque dices<br>
 et sapere, ex aliis eadem haec facientibus ut sit.<br>
 quod si delira haec furiosaque cernimus esse&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>985</FONT><br>
 et ridere potest non ex ridentibus auctus,<br>
 et sapere et doctis rationem reddere dictis<br>
 non ex seminibus sapientibus atque disertis,<br>
 qui minus esse queant ea quae sentire videmus<br>
 seminibus permixta carentibus undique sensu?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>990</FONT><br>
&nbsp;&nbsp;&nbsp;&nbsp;&nbsp;Denique caelesti sumus omnes semine oriundi;<br>
 omnibus ille idem pater est, unde alma liquentis<br>
 umoris guttas mater cum terra recepit,<br>
 feta parit nitidas fruges arbustaque laeta<br>
 et genus humanum, parit omnia saecla ferarum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>995</FONT><br>
 pabula cum praebet, quibus omnes corpora pascunt<br>
 et dulcem ducunt vitam prolemque propagant;<br>
 qua propter merito maternum nomen adepta est.<br>
 cedit item retro, de terra quod fuit ante,<br>
 in terras, et quod missumst ex aetheris oris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1000</FONT><br>
 id rursum caeli rellatum templa receptant.<br>
 nec sic interemit mors res ut materiai<br>
 corpora conficiat, sed coetum dissupat ollis;<br>
 inde aliis aliud coniungit et efficit, omnis<br>
 res ut convertant formas mutentque colores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1005</FONT><br>
 et capiant sensus et puncto tempore reddant;<br>
 ut noscas referre earum primordia rerum<br>
 cum quibus et quali positura contineantur<br>
 et quos inter se dent motus accipiantque,<br>
 neve putes aeterna penes residere potesse&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1010</FONT><br>
 corpora prima quod in summis fluitare videmus<br>
 rebus et interdum nasci subitoque perire.<br>
 quin etiam refert nostris in versibus ipsis<br>
 cum quibus et quali sint ordine quaeque locata;<br>
 namque eadem caelum mare terras flumina solem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1015</FONT><br>
 significant, eadem fruges arbusta animantis;<br>
 si non omnia sunt, at multo maxima pars est<br>
 consimilis; verum positura discrepitant res.<br>
 sic ipsis in rebus item iam materiai<br>
 [intervalla vias conexus pondera plagas]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1020</FONT><br>
 concursus motus ordo positura figurae<br>
 cum permutantur, mutari res quoque debent.<br>
&nbsp;&nbsp;&nbsp;&nbsp;&nbsp;Nunc animum nobis adhibe veram ad rationem.<br>
 nam tibi vehementer nova res molitur ad auris<br>
 accedere et nova se species ostendere rerum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1025</FONT><br>
 sed neque tam facilis res ulla est, quin ea primum<br>
 difficilis magis ad credendum constet, itemque<br>
 nil adeo magnum neque tam mirabile quicquam,<br>
 quod non paulatim minuant mirarier omnes,<br>
 principio caeli clarum purumque colorem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1030</FONT><br>
 quaeque in se cohibet, palantia sidera passim,<br>
 lunamque et solis praeclara luce nitorem;<br>
 omnia quae nunc si primum mortalibus essent<br>
 ex improviso si sint obiecta repente,<br>
 quid magis his rebus poterat mirabile dici,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1035</FONT><br>
 aut minus ante quod auderent fore credere gentes?<br>
 nil, ut opinor; ita haec species miranda fuisset.<br>
 quam tibi iam nemo fessus satiate videndi,<br>
 suspicere in caeli dignatur lucida templa.<br>
 desine qua propter novitate exterritus ipsa&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1040</FONT><br>
 expuere ex animo rationem, sed magis acri<br>
 iudicio perpende, et si tibi vera videntur,<br>
 dede manus, aut, si falsum est, accingere contra.<br>
 quaerit enim rationem animus, cum summa loci sit<br>
 infinita foris haec extra moenia mundi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1045</FONT><br>
 quid sit ibi porro, quo prospicere usque velit mens<br>
 atque animi iactus liber quo pervolet ipse.<br>
&nbsp;&nbsp;&nbsp;&nbsp;&nbsp;Principio nobis in cunctas undique partis<br>
 et latere ex utroque &lt;supra&gt; supterque per omne<br>
 nulla est finis; uti docui, res ipsaque per se&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1050</FONT><br>
 vociferatur, et elucet natura profundi.<br>
 nullo iam pacto veri simile esse putandumst,<br>
 undique cum vorsum spatium vacet infinitum<br>
 seminaque innumero numero summaque profunda<br>
 multimodis volitent aeterno percita motu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1055</FONT><br>
 hunc unum terrarum orbem caelumque creatum,<br>
 nil agere illa foris tot corpora materiai;<br>
 cum praesertim hic sit natura factus et ipsa<br>
 sponte sua forte offensando semina rerum<br>
 multimodis temere in cassum frustraque coacta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1060</FONT><br>
 tandem coluerunt ea quae coniecta repente<br>
 magnarum rerum fierent exordia semper,<br>
 terrai maris et caeli generisque animantum.<br>
 quare etiam atque etiam talis fateare necesse est<br>
 esse alios alibi congressus materiai,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1065</FONT><br>
 qualis hic est, avido complexu quem tenet aether.<br>
&nbsp;&nbsp;&nbsp;&nbsp;&nbsp;Praeterea cum materies est multa parata,<br>
 cum locus est praesto nec res nec causa moratur<br>
 ulla, geri debent ni mirum et confieri res.<br>
 nunc et seminibus si tanta est copia, quantam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1070</FONT><br>
 enumerare aetas animantum non queat omnis,<br>
 quis eadem natura manet, quae semina rerum<br>
 conicere in loca quaeque queat simili ratione<br>
 atque huc sunt coniecta, necesse est confiteare<br>
 esse alios aliis terrarum in partibus orbis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1075</FONT><br>
 et varias hominum gentis et saecla ferarum.<br>
&nbsp;&nbsp;&nbsp;&nbsp;&nbsp;Huc accedit ut in summa res nulla sit una,<br>
 unica quae gignatur et unica solaque crescat,<br>
 quin aliquoius siet saecli permultaque eodem<br>
 sint genere. in primis animalibus indice mente&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2> 1080</FONT><br>
 invenies sic montivagum genus esse ferarum,<br>
 sic hominum geminam prolem, sic denique mutas<br>
 squamigerum pecudes et corpora cuncta volantum.<br>
 qua propter caelum simili ratione fatendumst<br>
 terramque et solem, lunam mare cetera quae sunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1085</FONT><br>
 non esse unica, sed numero magis innumerali;<br>
 quando quidem vitae depactus terminus alte<br>
 tam manet haec et tam nativo corpore constant<br>
 quam genus omne, quod his generatimst rebus abundans.<br>
&nbsp;&nbsp;&nbsp;&nbsp;&nbsp;Quae bene cognita si teneas, natura videtur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1090</FONT><br>
 libera continuo, dominis privata superbis,<br>
 ipsa sua per se sponte omnia dis agere expers.<br>
 nam pro sancta deum tranquilla pectora pace<br>
 quae placidum degunt aevom vitamque serenam,<br>
 quis regere immensi summam, quis habere profundi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1095</FONT><br>
 indu manu validas potis est moderanter habenas,<br>
 quis pariter caelos omnis convertere et omnis<br>
 ignibus aetheriis terras suffire feracis,<br>
 omnibus inve locis esse omni tempore praesto,<br>
 nubibus ut tenebras faciat caelique serena&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1100</FONT><br>
 concutiat sonitu, tum fulmina mittat et aedis<br>
 saepe suas disturbet et in deserta recedens<br>
 saeviat exercens telum, quod saepe nocentes<br>
 praeterit exanimatque indignos inque merentes?<br>
&nbsp;&nbsp;&nbsp;&nbsp;&nbsp;Multaque post mundi tempus genitale diemque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1105</FONT><br>
 primigenum maris et terrae solisque coortum<br>
 addita corpora sunt extrinsecus, addita circum<br>
 semina, quae magnum iaculando contulit omne,<br>
 unde mare et terrae possent augescere et unde<br>
 appareret spatium caeli domus altaque tecta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1110</FONT><br>
 tolleret a terris procul et consurgeret aer.<br>
 nam sua cuique, locis ex omnibus, omnia plagis<br>
 corpora distribuuntur et ad sua saecla recedunt,<br>
 umor ad umorem, terreno corpore terra<br>
 crescit et ignem ignes procudunt aetheraque &lt;aether&gt;,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1115</FONT><br>
 donique ad extremum crescendi perfica finem<br>
 omnia perduxit rerum natura creatrix;<br>
 ut fit ubi nihilo iam plus est quod datur intra<br>
 vitalis venas quam quod fluit atque recedit.<br>
 omnibus hic aetas debet consistere rebus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1120</FONT><br>
 hic natura suis refrenat viribus auctum.<br>
 nam quae cumque vides hilaro grandescere adauctu<br>
 paulatimque gradus aetatis scandere adultae,<br>
 plura sibi adsumunt quam de se corpora mittunt,<br>
 dum facile in venas cibus omnis inditur et dum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1125</FONT><br>
 non ita sunt late dispessa, ut multa remittant<br>
 et plus dispendi faciant quam vescitur aetas.<br>
 nam certe fluere atque recedere corpora rebus<br>
 multa manus dandum est; sed plura accedere debent,<br>
 donec alescendi summum tetigere cacumen.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1130</FONT><br>
 inde minutatim vires et robur adultum<br>
 frangit et in partem peiorem liquitur aetas.<br>
 quippe etenim quanto est res amplior, augmine adempto,<br>
 et quo latior est, in cunctas undique partis<br>
 plura modo dispargit et a se corpora mittit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1135</FONT><br>
 nec facile in venas cibus omnis diditur ei<br>
 nec satis est, pro quam largos exaestuat aestus,<br>
 unde queat tantum suboriri ac subpeditare.<br>
 iure igitur pereunt, cum rarefacta fluendo<br>
 sunt et cum externis succumbunt omnia plagis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1140</FONT><br>
 quando quidem grandi cibus aevo denique defit,<br>
 nec tuditantia rem cessant extrinsecus ullam<br>
 corpora conficere et plagis infesta domare.<br>
&nbsp;&nbsp;&nbsp;&nbsp;&nbsp;Sic igitur magni quoque circum moenia mundi<br>
 expugnata dabunt labem putrisque ruinas;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1145</FONT><br>
 omnia debet enim cibus integrare novando<br>
 et fulcire cibus, &lt;cibus&gt; omnia sustentare,<br>
 ne quiquam, quoniam nec venae perpetiuntur<br>
 quod satis est, neque quantum opus est natura ministrat.<br>
&nbsp;&nbsp;&nbsp;&nbsp;&nbsp;Iamque adeo fracta est aetas effetaque tellus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1150</FONT><br>
 vix animalia parva creat, quae cuncta creavit<br>
 saecla deditque ferarum ingentia corpora partu.<br>
 haud, ut opinor, enim mortalia saecla superne<br>
 aurea de caelo demisit funis in arva<br>
 nec mare nec fluctus plangentis saxa crearunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1155</FONT><br>
 sed genuit tellus eadem quae nunc alit ex se.<br>
 praeterea nitidas fruges vinetaque laeta<br>
 sponte sua primum mortalibus ipsa creavit,<br>
 ipsa dedit dulcis fetus et pabula laeta;<br>
 quae nunc vix nostro grandescunt aucta labore,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1160</FONT><br>
 conterimusque boves et viris agricolarum,<br>
 conficimus ferrum vix arvis suppeditati:<br>
 usque adeo parcunt fetus augentque laborem.<br>
 iamque caput quassans grandis suspirat arator<br>
 crebrius, in cassum magnos cecidisse labores,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1165</FONT><br>
 et cum tempora temporibus praesentia confert<br>
 praeteritis, laudat fortunas saepe parentis.<br>
 tristis item vetulae vitis sator atque &lt;vietae&gt;<br>
 temporis incusat momen saeclumque fatigat,<br>
 et crepat, antiquum genus ut pietate repletum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1170</FONT><br>
 perfacile angustis tolerarit finibus aevom,<br>
 cum minor esset agri multo modus ante viritim;<br>
 nec tenet omnia paulatim tabescere et ire<br>
 ad capulum spatio aetatis defessa vetusto.
</P>
<div class="footer">
	<p>
		<a href="/lucretius.html">Lucretius</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY></HTML>