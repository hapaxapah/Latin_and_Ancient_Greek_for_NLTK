<html>
	<head>
		<title>
			LIBER DE CAESARIBUS
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>SEXTI AVRELII VICTORIS<br>
LIBER DE CAESARIBVS
AVRELII VICTORIS<br>
HISTORIAE ABBREVIATAE<br>
<i>ab Augusto Octaviano,<br>
id est a fine Titi Livii, usque ad consulatum decimum <br>
Constantii Augusti et Iuliani Caesaris tertium.</I>
</p>

<p class=smallborder></P>

<p class=margin>
<a href="#1">1</A> 	<a href="#2">2</A> 	<a href="#3">3</A> 	<a href="#4">4</A> 	<a href="#5">5</A> 	<a href="#6">6</A> 	<a href="#7">7</A> 	<a href="#8">8</A> 	<a href="#9">9</A> 	<a href="#10">10</A> 	<a href="#11">11</A> 	<a href="#12">12</A> 	<a href="#13">13</A> 	<a href="#14">14</A> 	<a href="#15">15</A> 	<a href="#16">16</A> 	<a href="#17">17</A> 	<a href="#18">18</A> 	<a href="#19">19</A> 	<a href="#20">20</A> 	<a href="#21">21</A> 	<a href="#22">22</A> 	<a href="#23">23</A> 	<a href="#24">24</A> 	<a href="#25">25</A> 	<a href="#26">26</A> 	<a href="#27">27</A> 	<a href="#28">28</A> 	<a href="#29">29</A> 	<a href="#30">30</A> 	<a href="#31">31</A> 	<a href="#32">32</A> 	<a href="#33">33</A> 	<a href="#34">34</A> 	<a href="#35">35</A> 	<a href="#36">36</A> 	<a href="#37">37</A> 	<a href="#38">38</A> 	<a href="#39">39</A> 	<a href="#40">40</A> 	<a href="#41">41</A> 	<a href="#42">42</A> 
</P>

<p class=smallborder></P>

<p>
<a name="1"></a><b>1</B> <font size="-1"><sup>1</sup></font>  Anno urbis septingentesimo fere vicesimoque, duobus etiam, mos Romae incessit uni prorsus parendi. Namque Octavianus, patre Octavio, atque adoptione magni avunculi Caesaris ac mox procerum consulto ob victoriam partium placide exercitam Augusti cognomento dictus, illectis per dona militibus atque annonae curandae specie vulgo ceteros haud difficulter subegit. <font size="-1"><sup>2</sup></font> Eoque modo annis quattuor circiter et quadraginta actis morbo Nolae consumptus, adiectis imperio civium Raetia Illyricoque, ac pacata exterarum gentium ferocia nisi Germaniae, <font size="-1"><sup>3</sup></font> quamquam tertius post Numam victo Antonio Ianum clauserit, quod iure Romano quiescentibus bellis accidebat. <font size="-1"><sup>4</sup></font> Mores viro civiles lepidique flagrante haud modice luxuria ludorumque cupidine atque ad somnum intemperantie. <font size="-1"><sup>5</sup></font> Doctorum, qui abunde erant, necessariorumque percultor, cum eloquentiae studio ac religionibus mire attineretur, <font size="-1"><sup>6</sup></font> pater patriae ob clementiam ac tribunicia potestate perpetuo habitus; hincque uti deo Romae provinciisque omnibus per urbes celeberrimas vivo mortuoque templa, sacerdotes et collegia sacravere. <font size="-1"><sup>7</sup></font> Felix adeo (absque liberis tamen simulque coniugio), ut Indi, Scythae, Garamantes ac Bactri legatos mitterent orando foederi.
</p>

<p>
<a name="2"></a><b>2</B> <font size="-1"><sup>1</sup></font>  Dein Claudius Tiberius Nero, in Augusti liberos e privigno redactus arrogatione, ubi, quae metuebantur, satis tuta animadvertit, imperium complexus est, cuius nomen astu abnuebat: subdolus et occultior, hisque saepe simulando infensus, quae maxime cuperet, et insidiose deditus, quae odio erant; ingenio ad repentina longe acriore; bonis initiis deinde perniciosus, quaesitissimis in omnem fere aetatem sexumque libidinibus, atque atrocius puniens insontes noxios, suos pariter externosque. <font size="-1"><sup>2</sup></font> Adhuc dum urbes et conventus exsecratur, Capreas insulam quaesiverat flagitiis obtentui. <font size="-1"><sup>3</sup></font> Quare solutis militiae artibus direpta pleraque iuris Romani; nihilque praeter Cappadocas idque inter exordia in provinciam subactum remoto rege Archelao; compressaque Gaetulorum latrocinia, quae Tacfarinate duce passim proruperant. <font size="-1"><sup>4</sup></font> Simul Marobodus callide circuinventus, Sueborum rex; neque minus contractas undique cohortes praetorias, quae dispersae proximis municipiis seu Romae quaeque per domos habebantur, in castra apud urbem redegit, qua tenebantur praefecturam appellans, vel augens, praetorio; nam ceteros paritorum praesidesque Augustue instituerat.
</p>

<p>
<a name="3"></a><b>3</B> <font size="-1"><sup>1</sup></font>  Igitur Claudio febri an insidiis oppresso, cum imperium tres atque viginti, aevi octogesimum uno minus annos egisset, Gaius Caesar cognomento Caligula aventibus cunctis deligitur, maiorum gratiae parentisque. <font size="-1"><sup>2</sup></font> Namque per filiam proavus Augustus, genere materne Agrippa, Drusus, Germanici pater, e quo is oriebatur, avi erant. <font size="-1"><sup>3</sup></font> Quorum modestia atque immaturo, absque Octaviani, interitu vulgus, simul matris fratrumque, quos vario Tiberius exitio interceperat, permovebatur. <font size="-1"><sup>4</sup></font> Qua causa nitebantur omnes casum tantae familiae lenire adolescentuli spe, tum quia natus in exercitu (unde cognomentum calceamento militari quaesiverat) legionibus carus acceptusque habebatur. <font size="-1"><sup>5</sup></font> Praeterea prudentissimus quisque similem fore suis credebat; quod longe secus quasi naturae loge, quae crebro tamquam ex industria malos e bonis, agrestes ex doctioribus et ceteros huiuscemodi seu contra gignit. <font size="-1"><sup>6</sup></font> Quo demum exemplo sapientium plures caruisse liberis utilius duxere. <font size="-1"><sup>7</sup></font> Ceterum in Caligula haudquaquam vero plurimum aberant, quippe qui diu immania animi ita pudore ac parendi specie obtexerat, uti merito vulgaretur neque meliores famulos neque atrociorem dominum illo fuisse. <font size="-1"><sup>8</sup></font> Denique nactus potestatem, uti talia ingenia recens solent, anni mensibus egregia ad populum, inter patres, cum militibus gessit; delataque coniuratione quasi minus credens praedicavit vix convenire in eum, cuius vita nullius oneri aut incommodo esset. <font size="-1"><sup>9</sup></font> Sed repente caesis primum vario facinore innocentium paucioribus tamquam beluae hausto sanguine ingenium exeruit; itaque deinceps triennium consumptum, cum senatus atque optimi cuiusque multiplici clade terramm orbis foedaretur. <font size="-1"><sup>10</sup></font> Quin etiam sororum stupro ac matrimoniis illudens nobilibus deorum habita incedebat, cum Iovem se ob incestum, ex choro autem Bacchanali Liberum assereret. <font size="-1"><sup>11</sup></font>  Neque secus contractis ad unum legionibus spe in Germaniam transgrediendi conchas umbilicosque in ora maris Oceani legi iussit, <font size="-1"><sup>12</sup></font> cum ipse nunc fluxo cultu Venerioque interesset, nanc armatus spolia a se non ex hominibus, sed caelestium capi dictitaret, scilicet quod huiuscemodi pisces Graecorum dicto, quis augendi omnia studium est, Nympharum lumina accepisset. <font size="-1"><sup>13</sup></font> His elatus dominum dici atque insigne regni nectere capiti tentaverat. <font size="-1"><sup>14</sup></font> Qua causa auctore Chaerea moti, quibus Romana virtus inerat, tanta pernicie rempublicam confosso eo levare; relatumque excellens Bruti facinus eiecto Tarquinio foret, si per Quirites modo militia exerceretur. <font size="-1"><sup>15</sup></font> Verum ubi cives desidia externos barbarosque in exereitum cogere libido incessit, corruptis moribus libertas oppressa atque habendi auctum studium. <font size="-1"><sup>16</sup></font> Interim dum senatus decreto gentem Caesarum, etiam muliebri sexu, omnemque affinitatem armati persequuntur, forte Vimius, ortus Epiri, centurio e cohortibus, quae palatium per opportunos locos obsidebant, Titum Claudium occultantem se repperit deformi latebra protractatoque eo exclamat apud socios, si sapiant, adesse principem. <font size="-1"><sup>17</sup></font> Et sane quia vecors erat, mitissimus videbatur imprudentibus; quae res adversum nefariam patrui Neronis mentem auxilio neque apud fratris filium Caligulam invidiae fuit; quin etiam militares plebisque animos conciliaverat, dum flagrante suorum dominatione ipse contemptui miserabilior haberetur. <font size="-1"><sup>18</sup></font> Talia plerisque memorantibus repente eum nullo retractante quae adorant turbae circumsistunt, simulque affluebant reliqui militum et vulgi magna vis. Quod ubi patres accepere, mittunt ocius si valerent ausum comprimere. <font size="-1"><sup>19</sup></font> Sed postquam variis tetrisque seditionibus civitas cunctique ordines lacerabantur, tamquam ex imperio omnes dedere se. <font size="-1"><sup>20</sup></font> Ita Romae regia potestas firmata proditumque apertius mortalium conatus vacuos a fortuna caesosque esse.
</p>

<p>
<a name="4"></a><b>4</B> <font size="-1"><sup>1</sup></font>  Igitur Claudius, quamquam ventri foede oboediens, vecors iuxta atque immemor pavidusque animi et ignavior esset, pleraque per formidinem tamen egregie consultabat, nobilitatis praecipue consiliis, quae metu colebatur: quippe stolidorum ingenia proinde agunt, uti monitores sunt. <font size="-1"><sup>2</sup></font> Denique bonis auctoribus compressa per eum vitia ac per Galliam Drysadarum famosae superstitiones; lata iura quam commodissima; curatum militiae officium; retenti fines seu dati imperio Romano; Mesopotamia per orientem, Rhenus Danubiusque ad septeintrionem et a meridie Mauri accessere provinciis, demptis regibus post Iubam; caesaque Musulamiorum manus; simul ultima occasus, Britanniae partes contusae, quam solam adiit, Ostia profectus mari; nam cetera duces curavere. <font size="-1"><sup>3</sup></font> Adbuc annonae egestas composita, quam Caligula invexerat, dum adactis toto orbe navigiis pervium mare theatris curribusque damno publico efficere contendit. <font size="-1"><sup>4</sup></font> Neque secus censu novato, cum senatu motis pluribus lascivum adolescentem, quem sibi probatum parens asseruerat, retinuisset, censorem et liberis patrem debere esse recte adiecerat. <font size="-1"><sup>5</sup></font> Ast ubi Messalinae coniugis simulque libertorum delinimentis, quibus semet dediderat, in pravum abstractus, non illa modo tyrannorum admissa, verum quae postremum genus mulierum atque servile quibat facere viro amenti dominoque. <font size="-1"><sup>6</sup></font> Namque uxor primo passim quasi iure adulteris utebatur; eoque exstincti cum suis plerique ingenio seu metu abstinentes, dum pervagatis mulierum artibus peti a se petitos criminatur. <font size="-1"><sup>7</sup></font> Dehinc atrocius accensa nobiliores quasque nuptas et virgines scortorum modo secum prostituerat; coactique mares, uti adessent. <font size="-1"><sup>8</sup></font> Quod si qui talia horruerat, afficto crimine in ipsum omnemque familiam saeviebatur. <font size="-1"><sup>9</sup></font> Namque Claudium, uti supra docuimus, natura performidolosum iniecto metu sui agitabant, maxime coniurationis; quo commento liberti etiam, quos vellent, perditum ibant. <font size="-1"><sup>10</sup></font> Qui primo sceleribus coniventes, ubi pares patronae facti sunt, eam quoque ignaro, quasi iubente tamen, domino per satellites interfecere. <font size="-1"><sup>11</sup></font>  Et sane in id progressa mulier erat, uti animi ac pellicum gratia marito Ostiam profecto Romae nuptias cum altero frequentaret; et hinc notior, dum mirum videtur apud imperatorem viro quam imperatori nuptam esse. <font size="-1"><sup>12</sup></font> Ita liberti potestatem nacti summam stupris exilio caede proscriptionibus omnia foedabant, eoque herilem stultitiam perpulere, uti senex fratris filiam in nuptias concupisceret. Quae &#134;quamvis superiore absurdior haberetur iccircoque paria extimesceret, veneno coniugem interemit. <font size="-1"><sup>14</sup></font> Huius anno sexto, cum quattuordecim regnarit, octingentesimus urbis mire celebratus, visusque apud Aegyptum Phoenix, quam volucrem ferunt anno quingentesimo ex Arabis memoratos locos advolare; atque in Aegaeo mari repente insula ingens emersit nocte, qua defectus lunae acciderat. <font size="-1"><sup>15</sup></font> Ceterum funus, uti quondam in Prisco Tarquinio, diu occultatum, dum arte mulieris corrupti custodes aegrum simulant atque ab eo mandatam interim privigno, quem paulo ante in liberes asciverat, curam reipublicae.
</p>

<p>
<a name="5"></a><b>5</B> <font size="-1"><sup>1</sup></font>  Eo modo L. Domitius (nam id certe nomen Neroni, patre Domitio, erat) imperator factus est. <font size="-1"><sup>2</sup></font> Qui cum longe adolescens dominatum parem annis vitrico gessisset, quinquennium tamen tantus fuit, augenda urbe maxime, uti merito Traianus saepius testaretur procul differre cunctos principes Neronis quinquennio; quo etiam Pontum in ius provinciae Polemonis permissu redegit, cuius gratia Polemoniacus Pontus appellatur, itemque Cottias Alpes Cottio rege mortuo. <font size="-1"><sup>3</sup></font> Quare satis compertum est neque aevum impedimento virtuti esse; eam facile mutari corrupto per licentiam ingenio, omissamque adolescentiae quasi legem perniciosius repeti. <font size="-1"><sup>4</sup></font> Namque eo dedecore reliquum vitae egit, uti pigeat pudeatque memorare huiuscemodi quempiam, nedum rectorem gentium, fuisse. <font size="-1"><sup>5</sup></font> Qui dum psallere per coetus Graecorum invento in certamen coronae coepisset, eo progressus est, uti neque suae neque aliorum pudicitiae parcens, ad extremum amictus nubentium virginum specie, palam senatu, dote data, cunctis festa more celebrantibus in manum conveniret lecto ex omnibus prodigiosis. <font size="-1"><sup>6</sup></font> Quod sane in eo levius aestimandum. <font size="-1"><sup>7</sup></font> Quippe noxiorum vinctis modo pelle tectus ferae utrique sexui genitalia vultu contrectabat; exsector marium maiore flagitio. <font size="-1"><sup>8</sup></font> Atque inter haec matrem etiam contaminavisse plures habent, dum ea quoque ardore dominandi scelere quolibet subici filium cupit. <font size="-1"><sup>9</sup></font> Id ego quamquam scriptoribus diversa firmantibus verum puto. <font size="-1"><sup>10</sup></font> Namque ubi mentem invaserint vitia, &#134;nequaquam verecundiae externis societate humanius datur; peccandi consuetudo, nova et eo dulciora affectans, ad extremum in suos agit. <font size="-1"><sup>11</sup></font>  Quod his proditum magis, dum quasi quodam progressu illa per alteros ad patrui nuptias atque alienorum cruciatibus mariti exitium, hic paulatim ad sacerdotem Vestae, deinde se, postremo uterque in sui scelus processerint. <font size="-1"><sup>12</sup></font> Neque blandimentis talibus tamen coalescere potuere, sed eo praeceps dati, dam insidiantur invicem, mater praeversa interiit. <font size="-1"><sup>13</sup></font> Igitur cum omne ius fasque parricidio trivisset ac magis magisque in optimos saeviretur, coniuravere plures varia sane tempestate ad liberandam rempublicam. <font size="-1"><sup>14</sup></font> Quis proditis caesisque immanior urbem incendio, plebem feris vulgo missis, senatam pari morte tollere decreverat, nova sede regno quaesita, maximeque incitante legato Parthorum, qui forte inter epulas aulicis, uti mos est, canentibus, cum sibi citharistam poposcisset, responso dato liberum esse, adiecerat sumeret ipse quem vellet e suis, ostentans, qui convivio aderant, quod liber sub imperio nullus haberetur. <font size="-1"><sup>15</sup></font> Ac ni Galba, qui Hispaniae praesidebat, cognito mandatum sui exitium quamquam senecta aetate imperio correpto subvenisset, tantum facinus haud dubie patraretur. <font size="-1"><sup>16</sup></font> Verum eius adventu desertus undique nisi ab spadone, quem quondam exsectum formare in mulierem tentaverat, semet ictu transegit, cum implorans percussorem diu ne ad mortem quidem meruisset cuiusquam officium.
</p>

<p>
17</sup></font> Hic finis Caesarum genti fuit: quem fore prodigiorum multa denuntiavere praecipueque eorum praediis arescens lauri nemus dicatum triumphantibus atque interitus gallinarum, quae adeo multae albaeque erant, aptioresque religionibus, ut iis Romae habeatur hodie locus.
</p>

<p>
<a name="6"></a><b>6</B> <font size="-1"><sup>1</sup></font>  At Galba, haud secus nobilis e gente clarissima Sulpiciorum, ubi Romam ingressus est, quasi luxuriae aut etiam crudelitati auxilio ventitavisset, rapere trahere vexare ac foedum in modum vastare cuncta et polluere. <font size="-1"><sup>2</sup></font> Quia rebus intestabilior (dum gravius offendunt, quos mollius consultaturos spes erat), simul quia opes militum nimis pecuniae cupidus attenuaverat, Othone auctore interficitur; qui praelatum adoptione eius Pisonem impatientius dolens accensas cohortes armatasque in forum deduxerat. <font size="-1"><sup>3</sup></font> Quo cum lorica tectus Galba tumultum leniturus contenderet, ad lacum Curtium caesus est mense imperii ac die septimo.
</p>

<p>
<a name="7"></a><b>7</B> <font size="-1"><sup>1</sup></font>  Igitur Salvius Otho, Neroni quondam criminose familiaris, haud multo fine adolescentiae grandior potentiam invadit. <font size="-1"><sup>2</sup></font> Qua dies fere quinque et octoginta praecognitis moribus potitus, postquam a Vitellio, qui e Gallia descenderat, Veronensi proelio pulsus est, mortem sibimet conscivit.
</p>

<p>
<a name="8"></a><b>8</B> <font size="-1"><sup>1</sup></font>  Ita ad Aulum Vitellium potestas delata, quae progressu funestior talibus initiis foret, si Vespasianus aliquamdiu Iudaeoram bello, quod Neronis iussu sasceperat, impensius attineretur. <font size="-1"><sup>2</sup></font> Is ubi gesta per Galbam ipsumque oppressum accepit, simul quoniam legati Moesiae Pannonicique exercitus hortantium venerant, imperium capit. <font size="-1"><sup>3</sup></font> Namque milites praedicti, postquam Othonem praetoriis, Vitellium Germanicianis legionibus factum comperere, aemuli, ut inter se solent, ne dissimiles viderentur, Vespasianum perpulere, in quem iam Syriacae cohortes ob egregia vitae consenserant. <font size="-1"><sup>4</sup></font> Quippe Vespasianus nova senator familia Reatinis maioribus industria rebusque pacis ac militiae longe nobilis habebatur. <font size="-1"><sup>5</sup></font> Huius legatorum in Italiam transgressu fusisque apud Cremonam suis Vitellius ab Sabino urbi praefecto, Vespasiani fratre, sestertium milies pepigerat arbitris militibus imperio decedere; sed postquam mox circumventum se nuntio ratas est, quasi renovato furore ipsum ceterosque adversae partis cum Capitolio, quod saluti remedium ceperant, cremavit. <font size="-1"><sup>6</sup></font> Ast ubi vera esse ac propinquare hostes patefactum est, productus e tugurio, quo se abdiderat, ianitoris iniecto laqueo parricidarum more ad scalas Gemonias perque eas pertractus; simul ictibus, quantum quisque valuerat, confosso corpore in Tiberim deicitur, tyrannidis octavo mense, annos natus septuaginta et quinque amplius.
</p>

<p>
7</sup></font> Hi omnes, quos paucis attigi, praecipueque Caesarum gens adeo litteris culti atque eloquentia fuere, ut, ni cunctis vitiis absque Augusto nimii forent, tantae artes profecto texissent modica flagitia. <font size="-1"><sup>8</sup></font> Quis rebus quamquam satis constet praestare mores, tamen bono cuique, praesertim summo rectori, utroque, si queat, iuxta opus: sin aliter, vitae proposito immensum regrediente elegantiae saltem atque eruditionis sumat auctoritatem.
</p>

<p>
<a name="9"></a><b>9</B> <font size="-1"><sup>1</sup></font>  Hoc item ex genere Vespasianus, sanctus omnia, facundiae haud egens promendia, quae senserat, exsanguem diu fessumque terrarum orbepa brevi refecit. <font size="-1"><sup>2</sup></font> Namque primum satellites tyrannidis, nisi qui forte atrocius longe processerant, flectere potius maluit quam excruciatos delere, prudentissime ratus nefaria ministeria a pluribus metu curari. <font size="-1"><sup>3</sup></font> Dein coniurationum multas scelere inulto abscedere patiebatur, comiter, uti erat, stultitiae coarguens, qui ignorarent, quanta moles molestiaque imperio inesset. <font size="-1"><sup>4</sup></font> Simul divinis deditus (quorum vera plerisque negotiis compererat), successores fidebat liberos Titum ac Domitianum fore. <font size="-1"><sup>5</sup></font> Praeterea legibus aequissimis monendoque, quodque vehementius est, vitae specie vitiorum plura aboleverat. <font size="-1"><sup>6</sup></font> Infirmus tamen, uti quidam prave putant, adversum pecuniam, cum satis constet aerarii inopia ac labe urbium novas eum neque aliquamdiu postea habitas vectigalium pensiones exquisivisse. <font size="-1"><sup>7</sup></font> Namque Romae Capitolium, quod conflagravisse supra memoravimus, aedes Pacis, Claudii monumenta, amphitheatri tanta vis, multaque alia ac forum coepta seu patrata. <font size="-1"><sup>8</sup></font> Adhuc per omnes terras, qua ius Romanum est, renovatae urbes culta egregio viaeque operibus maximis munitae et cavati montes per Flaminiam prono transgressui. <font size="-1"><sup>9</sup></font> Quae tot tantaque brevi coufecta intactis cultoribus prudentiam magis quam avaritiam probavere; simul censu more veterum exercito senatu motus probrosior quisque, ac lectis undique optimis viris mille gentes compositae, cum ducentas aegerrime repperisset exstinctis saevitia tyrannorum plerisque. <font size="-1"><sup>10</sup></font> Ac bello rex Parthorum Vologesus in pacem coactus atque in provinciam Syria, cui Palaestinae nomen, Iudaeique annitente filio Tito, quem transgrediens in Italiam reliquerat externae militiae moxque victorem praefectura praetorio extulerat. <font size="-1"><sup>11</sup></font>  Unde etiam is honos, ingens a principio, tumidior atque alter ab Augusto imperio fuit. <font size="-1"><sup>12</sup></font> Verum hac tempestate dum honorum honestas despectatur mixtique bonis indocti ac prudentibus inertes sunt, fecere nomen plerique potentia vacuum insolensque miseris, subiectum pessimo cuique et annonae specie rapax.
</p>

<p>
<a name="10"></a><b>10</B> <font size="-1"><sup>1</sup></font>  Ceterum Titus postquam imperium adeptus est, incredibile quantum, quem imitabatur, anteierit, praesertim litteris clementiaque ac muneribus. <font size="-1"><sup>2</sup></font> Denique cum concessa per priores principes firmari ab insequentibus mos esset, simul imperium cepit, talia possidentibus edicto sponte cavit prospexitque. <font size="-1"><sup>3</sup></font> Neque minus sancte facilis in tuendis, qui forte in se coniuravissent, adeo ut, cum amplissimi ordinis duo abnuere cogitatum scelus nequirent patresque censuissent de confessis supplicium sumendum, deductos in spectaculum se utrimque assidere iusserit petitoque ex industria gladiatoris, quorum pugnae visebantur, gladio, quasi ad explorandam aciem uni atque alteri committeret. <font size="-1"><sup>4</sup></font> Quis perculsis et constantiam mirantibus: &quot;Videtisne&quot;, inquit, &quot;potestates fato dari frustraque tentari facinus potiundi spe vel amittendi metu?&quot; Ita biennio post ac menses fere novem amphitheatri perfecto opere lautusque veneno interiit, anno aevi quadragesimo, cum eius pater septuagesimo obisset, imperator decennii. <font size="-1"><sup>6</sup></font> Huius sane mors adeo provinciis luctui fuit, uti generis humani delicias appellantes orbatum orbem deflerent.
</p>

<p>
<a name="11"></a><b>11</B> <font size="-1"><sup>1</sup></font>  Igitur Domitianus fratris atque imperatoris optimi nece, privato scelere publicoque amentior, simul maculosae adolescentiae praedas caedem supplicia agere occepit. <font size="-1"><sup>2</sup></font> Maior libidinum flagitio ac plus quam superbe utens patribus, quippe qui se dominum deumque dici coegerit; quod confestim ab insequentibus remotum validius multo posthac deincepa rettulere. <font size="-1"><sup>3</sup></font> Sed Domitianus primo clementiam simulans neque adeo iners domi belloque tolerantior videbatur. <font size="-1"><sup>4</sup></font> Idcircoque Dacis et Cattorum manu devictis Septembrem Octobremque menses Germanici superiorem, e suo nomine alterum appellaverat; multaque operum inchoata per patrem vel fratris studio atque inprimis Capitolium absolvit. <font size="-1"><sup>5</sup></font> Dehinc atrox caedibus bonorum segnisque ridicule remotis procul omnibus muscarum agmina persequebatur, postquam ad libidinem minus virium erat, cuius foedum exercitium Graecorum lingua klinopalhn vocabat. <font size="-1"><sup>6</sup></font> Hincque iocorum pleraque: nam percontanti cuidam, quispiamnet in palatio esset, responsum: Ne musca quidem, nisi forte apud palaestram. <font size="-1"><sup>7</sup></font> Is ergo magis magisque saevitia nimias eoque suspectior etiam suis libertorum consilio uxore non ignara, quae amorem histrionis viro praetulerat, poenas luit, quinto et quadragesimo vitae anno, dominationis circiter quintodecimo. <font size="-1"><sup>8</sup></font> At senatus gladiatoris more funus ferri radendumque nomen decrevit. <font size="-1"><sup>9</sup></font> Quo moti milites, quibus privatae commoditates dispendio publice largius procedunt, auctores necis ad supplicium petere more suo seditiosius coeperunt. <font size="-1"><sup>10</sup></font> Qui vix aegreque per prudentes cohibiti tandem in gratiam optimatum convenere. <font size="-1"><sup>11</sup></font>  Neque minus per se moliebantur bellum, quod his conversum imperium maestitiae erat ob amissionem praedarum per dona munifica.
</p>

<p>
12</sup></font> Hactenus Romae seu per Italiam orti imperium rexere, hinc advenae quoque; nescio an ut in Prisco Tarquinio longe meliores. <font size="-1"><sup>13</sup></font> Ac mihi quidem audienti multa legentique plane compertum urbem Romam externorum virtute atque insitivis artibus praecipue crevisse.
</p>

<p>
<a name="12"></a><b>12</B> <font size="-1"><sup>1</sup></font>  Quid enim Nerva Cretensi prudentiua maximeque moderatum? <font size="-1"><sup>2</sup></font> Qui cum extrerna aetate apud Sequanos, quo tyranni decessit metu, imperium arbitrio legionum cepisset, ubi perspexit nisi a superioribus robustioribusque corpore animoque geri non posse, mense sexto ac decimo semet eo abdicavit, dedicato prius foro, quod appellatur Pervium, quo aedes Minervae eminentior consurgit et magnificentior. <font size="-1"><sup>3</sup></font> Id cum semper egregium sit metiri, quantum queas, neque ambitione praeceps agi, tum in imperio, cuius adeo cupidi mortales sunt, ut id vel ultima senectus avide petat. <font size="-1"><sup>4</sup></font> Huc accedit, quod suffecti virtute quantus consilio esset, magis magisque patefecit.
</p>

<p>
<a name="13"></a><b>13</B> <font size="-1"><sup>1</sup></font>  Namque Ulpium Traianum Italica, urbe Hispaniae, ortum, amplissimi ordinis tainen atque etiam consulari loco, arrogatum accepit dedit. <font size="-1"><sup>2</sup></font> Hoc aegre clarior domi seu militiae reperietur. <font size="-1"><sup>3</sup></font> Quippe primus aut solus etiam vires Romanas trans Istrum propagavit domitis in provinciam Dacorum pileatis &#134;satisque nationibus, Decibalo rege ac &#134;Sardonios; simul ad ortum solis cunctae gentes, quae inter Indum et Euphratem amnes inclitos sunt, concussae bello, atque imperati obsides Persarum regi, nomine Cosdroe, et inter ea iter conditum per feras gentes, quo facile ab usque Pontico mari in Galliam permeatur. <font size="-1"><sup>4</sup></font> Castra suspectioribus atque opportunis locis exstructa, ponsque Danubio impositus, ac deductae coloniarum pleraeque. <font size="-1"><sup>5</sup></font> Adhuc Romae a Domitiano coepta forum atque alia multa plusquam magnifice coluit ornavitque, et annonae perpetuae mire consultum reperto firmatoque pistorum collegio, simul noscendis ocius, quae ubique e republica gerebantur, admota media publici cursus. <font size="-1"><sup>6</sup></font> Quod equidem munus satis utile in pestem orbis Romani vertit posteriorum avaritia insolentiaque, nisi quod his annis suffectae vires Illyrico sunt praefecto medente Anatolio. <font size="-1"><sup>7</sup></font> Adeo boni malive in republica nihil est, quod in diversum traduci aequeat moribus praesidentium. <font size="-1"><sup>8</sup></font> Aequus clemens patientissimus atque in amicos perfidelis, quippe qui Surae familiari opus sacraverit, quae Suranae sunt: <font size="-1"><sup>9</sup></font> usque eo innocentiae fidens, uti praefectum praetorio Suburanum nomine, cum insigne potestatia, uti mos erat, pugionem daret, crebro monuerit: &quot;Tibi istum ad munimentum mei committo, si recte agam; sin aliter, in me magis&quot;: quod moderatorem omnium vel errare minus fas sit. <font size="-1"><sup>10</sup></font> Quin etiam vinolentiam, quo vitio uti Nerva angebatur, prudentia molliverat, curari vetans iussa post longiores epulas. <font size="-1"><sup>11</sup></font>  His virtutibus acto imperio annos prope viginti, cum terrae motu gravi apud Antiochiam ceteraque Syriae extremis afficeretur, rogatu patrum Italiam repetens morbo periit grandaeva aetate ascito prius ad imperium Hadriano civi propinquoque. <font size="-1"><sup>12</sup></font> Abhinc divisa nomina Caesarum atque Augusti inductumque in rempublicam, uti duo seu plures summae potentiae dissimiles cognomento ac potestate dispari sint. <font size="-1"><sup>13</sup></font> Quamquam alii Plotinae, Traiani coniugis, favore imperium assecutum putent, quae viri testamento heredem regni institutum simulaverat.
</p>

<p>
<a name="14"></a><b>14</B> <font size="-1"><sup>1</sup></font>  Igitur Aelius Hadrianus eloquio togaeque studiis accommodatior pace ad orientem composita Romam regreditur. <font size="-1"><sup>2</sup></font> Ibi Graecorum more seu Pompilii Numae caerimonias leges gymnasia doctoresque curare occepit, <font size="-1"><sup>3</sup></font> adeo quidem, ut etiam ludum ingenuarum artium, quod Athenaeum vocant, <font size="-1"><sup>4</sup></font> constitueret atque initia Cereris Liberaeque, quae Eleusina dicitur, Atheniensium modo Roma percoleret. <font size="-1"><sup>5</sup></font> Deinde, uti solet tranquillis rebus, remissior rus proprium Tibur secessit permissa urbe Lucio Aelio Caesari. <font size="-1"><sup>6</sup></font> Ipse, uti beatis locupletibus mos, palatia exstruere, curare epulas signa tabulas pictas; postremo omnia satis anxie prospicere, quae luxus lasciviaeque essent. <font size="-1"><sup>7</sup></font> Hinc orti rumores mali iniecisse stupra puberibus atque Antinoi flagravisse famoso ministerio neque alia de causa urbem conditam eius nomine aut locasse ephebo statuas. <font size="-1"><sup>8</sup></font> Quae quidem alii pia volunt religiosaque: quippe Hadriano cupiente fatum producere, cum voluntarium ad vicem magi poposcissent, cunctis retractantibus Antinoum obiecisse se referunt, hincque in eum officia supra dicta. <font size="-1"><sup>9</sup></font> Nos rem in medio relinquemus quamquam in remisso ingenio suspectam aestimantes societatem aevi longe imparilis. <font size="-1"><sup>10</sup></font> Interim Aelio Caesare mortuo, cum ipse animo parum valeret idcircoque despectui haberetur, ad creandum Caesarem patres convocat. <font size="-1"><sup>11</sup></font>  Quibus propere accurrentibus forte Antoninum conspexit senis soceri aut genitoris anxios gressus levantem manu. Quo mire oblectatus adoptatum legibus Caesarem iubet, statimque ab eo senatus, cui ludibrio fuerat, magnam partem necari. <font size="-1"><sup>12</sup></font> Neque multo post apud Baias tabe interiit, anno imperii absque mense vicesimo secundo, senecta viridiore. <font size="-1"><sup>13</sup></font> At patres ne principis oratu quidem ad Divi honorem eidem deferendum flectebantur; tantum amissos sui ordinis tot viros maerebant. <font size="-1"><sup>14</sup></font> Sed postquam subito prodiere, quorum exitium dolori erat, quique suos complexi, censent quod abnuerant.
</p>

<p>
<a name="15"></a><b>15</B> <font size="-1"><sup>1</sup></font>  Atque Aurelio Antonino cognomentum Pii. Hunc fere nulla vitiorum labes commaculavit. <font size="-1"><sup>2</sup></font> Vir veterrimae familiae, e Lanuvino municipio, senator urbis; <font size="-1"><sup>3</sup></font> adeo aequalis probisque moribus, uti plane docuerit neque iugi pace ac longo otio absoluta ingenia corrumpi, eoque demum fortunatas urbes fore, si regna sapientiae sint. <font size="-1"><sup>4</sup></font> Denique annis, quibus publica egit, viginti idem mansit, celebrato magnifice urbis nongentesimo. <font size="-1"><sup>5</sup></font> Nisi forte triumphorum expertem socordiae videtur; quod longe secus est, cum maius haud dubie sit neque quemquam turbare ausum composita neque ipsum ostentandi sui bellum fecisse quietis gentibus. <font size="-1"><sup>6</sup></font> Quin etiam maribus frustratus filiae viro reipublicae consultavit.
</p>

<p>
<a name="16"></a><b>16</B> <font size="-1"><sup>1</sup></font>  Namque M. Boionium, qui Aurelius Antoninus habetur, eodem oppido, pari nobilitate, philosophandi vero eloquentiaeque studiis longe praestantem, in familiam atque imperium ascivit. <font size="-1"><sup>2</sup></font> Cuius divina omnia domi militiaeque facta consultaque; quae imprudentia regendae coniugia attaminavit, quae in tantum petulantiae proruperat, ut in Campania sedens amoena litorum obsideret ad legendes ex nauticis, quia plerumque nudi agunt, flagitiis aptiores. <font size="-1"><sup>3</sup></font> Igitur Aurelius socero apud Lorios anno vitae post quintum et septuagesimum mortuo confestim fratrem Lucium Verum in societatem potentiae accepit. <font size="-1"><sup>4</sup></font> Eius ductu Persae, cum primum superavissent, ad extremum triumpho cessere, rege Vologeso. <font size="-1"><sup>5</sup></font> Lucius paucis diebus moritur, hincque materies fingendi dolo consanguinei circumventum; <font size="-1"><sup>6</sup></font> quem ferunt, cum invidia gestarum rerum angeretur, fraudem inter coenam exercuisse. <font size="-1"><sup>7</sup></font> Namque lita veneno cultri parte vulvae frustum, quod de industria solum erat, eo praecidit consumptoque uno, uti mos est inter familiares, alterum, qua virus contigerat, germano porrexit. <font size="-1"><sup>8</sup></font> Haec in tanto viro credere nisi animi ad scelus proni non queunt, <font size="-1"><sup>9</sup></font> quippe cum Lucium satis constet Altini, Venetiae urbe, morbo consumptum, tantumque Marco sapientiae lenitudinis innocentiae ac litterarum fuisse, ut is Marcomannos cum filio Commodo, quem Caesarem suffecerat, petiturus philosophorum turba obtestantium circumfunderetur, ne expeditioni aut pugnae se prius committeret, quam sectarum ardua ac perocculta explanavisset. <font size="-1"><sup>10</sup></font> Ita &#134;incerta belli in eius salute doctrinae studiis metuebantur; tantumque illo imperante floruere artes bonae, ut illam gloriam etiam temporum putem. <font size="-1"><sup>11</sup></font>  Legum ambigua mire distincta, vadimoniorumque sollemni remoto denuntiandae litis operiendaeque ad diem commode ius introductum. <font size="-1"><sup>12</sup></font> Data cunctis promiscue civitas Romana, multaeque urbes conditae deductae repositae ornataeque, atque inprimis Poenorum Garthago, quam ignis foede consumpserat, Asiaeque Ephesus ac Bithyniae Nicomedia constratae terrae motu, aeque ac nostra aetate Nicomedia Cereali consule. <font size="-1"><sup>13</sup></font> Triumphi acti ex nationibus, quae regi Marcomaro ab usque urbe Pannoniae, cui Carnuto nomen est, ad media Gallorum protendebantur. <font size="-1"><sup>14</sup></font> Ita anno imperii octavo decimoque aevi validior Vendobonae interiit, maximo gemitu mortalium omnium. <font size="-1"><sup>15</sup></font> Denique, qui seiuncti in aliis, patres ac vulgus soli omnia decrevere, templa columnas sacerdotes.
</p>

<p>
<a name="17"></a><b>17</B> <font size="-1"><sup>1</sup></font>  At filius saeva a principio dominatione detestabilior habebatur, praecipue per maiorum controversam memoriam; quae posteris usque eo gravis est, ut absque communi in impios odio quasi corruptores generis exaecrabiliores sint. <font size="-1"><sup>2</sup></font> Bello plane impiger quo in Quados prospere gesto Septembrem mensem Commodum appellaverat. <font size="-1"><sup>3</sup></font> Moenia Romae potentia vix digna lavandi usui instituit. <font size="-1"><sup>4</sup></font> Immiti prorsus feroque ingenie, adeo quidem, uti gladiatores specie depugnandi crebro trucidaret, cum ipse ferro, obiecti mucronibus plumbeis uterentur. <font size="-1"><sup>5</sup></font> Cumque eo modo plures confecisset, forte eum Scaeva nomine, andacia ac robore corporis pugnandique arte pervigens, ab studio tali deterruit; qui spreto gladio, quem inutilem cernebat, sufficere utrique ait, quo armabatur ipse. <font size="-1"><sup>6</sup></font> Eo metu, ne inter congressum, uti solet, extorto pugione conficeretur, Scaevam removit, atque ad alios formidolosior in feras beluasque ferociam convertit. <font size="-1"><sup>7</sup></font> Quis rebus cum insatiabilem sanguinis cuncti horrescerent, coniuravere in eum maxime proximus; quippe dominationi adeo fidus nemo, ipsique satellites, dum incestam mentem pronamque in saevitiam cavent, a quibus eorum potentia sustentatur, quoquomodo subruere tutius putant et Commodum quidem primo occultatius veneno petivere anno regni tertio fere atque decimo. <font size="-1"><sup>8</sup></font> Cuius vis frustrata per cibum, quo se casu repleverat; cum tamen alvi dolorem causaretur, auctore medico, principe factionis, in palaestram perrexit. <font size="-1"><sup>9</sup></font> Ibi per ministrum ungendi (nam forte is quoque e consilio erat) faucibus quasi arte exercitii bracchiorum nodo validius pressis exspiravit. <font size="-1"><sup>10</sup></font> Quo cognito senatus, qui ob festa Ianuariorum frequens primo luci convenerat, simul plebes hostem deorum atque hominum radendumque nomen sanxere; confestimque praefecto urbi Aulo Helvio Pertinaci imperium defertur.
</p>

<p>
<a name="18"></a><b>18</B> <font size="-1"><sup>1</sup></font>  Hic doctrinae omnis ac moribus antiquissimis, immodice parcus, Curios aequaverat Fabriciosque. <font size="-1"><sup>2</sup></font> Eum milites, quis exhausto iam perditoque orbe satis videtur nihil, impulsore Didio foede iugulavere octogesimo imperii die.
</p>

<p>
<a name="19"></a><b>19</B> <font size="-1"><sup>1</sup></font>  At Didius (an Salvius?) Iulianus fretus praetorianis, quos in societatem promissis magnificentioribus perpulerat, ex praefectura vigilum ad insignia dominatus processit. <font size="-1"><sup>2</sup></font> Genus ei pernobile iurisque urbani praestans scientia; quippe qui primus edictum, quod varie inconditeque a praetoribus promebatur, in ordinem composuerit. <font size="-1"><sup>3</sup></font> Hincque satis compertum cohibendae cupidini ingenium ni iuvet, eruditionem imbecillem esse, <font size="-1"><sup>4</sup></font> cum praeceptor et asper quidem rectius vivendi in facinus processerit, quod novo supplicio plectendum ediderat. Neque cupito tamen potitus diu. Namque eum acceptis illico, quae acciderant, Septimius Severus, qui forte Syriae legatus in extremis terris bellum gerebat, imperator creatus pontem proxime Milvium acie devicit; missique, qui fugientem insequerentur, apud palatium Romae obtruncavere.
</p>

<p>
<a name="20"></a><b>20</B> <font size="-1"><sup>1</sup></font>  Igitur Septimius, Pertinacis nece, simul flagitiorum odio, dolore atque ira commotior cohortes praetorias statim militia exemit cunctisque partium caesis Helvium senatusconsulto inter Divos refert; Salvii nomen atque eius scripta factave aboleri iubet; quod unum effici nequivit. <font size="-1"><sup>2</sup></font> Tantum gratia doctarum artium valet, ut scriptoribus ne saevi mores quidem ad memoriam officiant. <font size="-1"><sup>3</sup></font> Quin etiam mors huiuscemodi ipsis gloriae, exsecrationi actoribus est, <font size="-1"><sup>4</sup></font> cum omnes, praecipueque posteri, sic habent illa ingenia nisi publico latrocinio ac per dementiam opprimi non potuisse. <font size="-1"><sup>5</sup></font> Quo bonis omnibus ac mihi fidendum magis, qui rure ortus tenui atque indocto patre in haec tempora vitam praestiti studiis tantis honestiorem. <font size="-1"><sup>6</sup></font> Quod equidem gentis nostrae reor, quae fato quodam bonorum parce fecunda, quos eduxerit tamen, quemque ad sua celsos habet. Velut Severum ipsum, quo praeclarior in republica fuit nemo; quem quamquam exacta aetate mortuum iustitio elogioque lugendum sanxere, struentes illum iustum nasci aut emori minime convenisse. <font size="-1"><sup>7</sup></font> Scilicet quod corrigendis moribus nimium, postquam ad veterum innocentiam quasi mentium sanitatem pervenerant, clementem habuere. <font size="-1"><sup>8</sup></font> Ita honestas, quae principio anxia habetur, ubi contigerit, voluptati luxuriaeque est. Pescennium Nigrum apud Cyzicenos, Clodium Albinum Lugduni victos coegit mori; <font size="-1"><sup>9</sup></font> quorum prior Aegyptum dux obtinens bellum moverat spe dominationis, alter Pertinacis auctor occidendi, cum eo metu in Britannos, quam provinciam a Commodo meruerat, transmittere niteretur, in Gallia invaserat imperium. <font size="-1"><sup>10</sup></font> Horum infinita caede crudelior habitus et cognomento Pertinax, quamquam ob vitae parsimoniam similem ipsum magis ascivisse plures putent: nobis mens ad credendum prona acerbitati impositum. <font size="-1"><sup>11</sup></font>  Nam cum quidam hostiam, quem tamen, uti bellis civilibus solet, condicio loci ad Albinum detulerat, causa exposita novissime conclusisset: &quot;Quid, quaeso, faceres, si tu esses?&quot; ille respondit: &quot;Ea perferrem, quae tu.&quot; <font size="-1"><sup>12</sup></font> Quo dicto factoque durius nibil bonis: cum sanctique huiuscemodi dissensiones, quamvis studiosius coeptas, fortunae increpent magisque in protegendis quam ad perdendos cives verum corrumpi patiantur. <font size="-1"><sup>13</sup></font> At iste delendarum cupidus factionum, quo deinceps mitius ageret, necessitudinem facti ulcisci maluit, ne paulatim spe veniae in labem publicam per coniurationes procederetur, ad quas vitio temporum animos &lt;pronos&gt; intelligebat; neque ego abnuo ea delictorum, quae grassari immodice coeperint, plus paene quam severe excidenda esse. <font size="-1"><sup>14</sup></font> Felix ac prudens, armis praecipue adeo ut nullo congressu nisi victor discesserit auxeritque imperium subacto Persarum rege nomine Aggaro. <font size="-1"><sup>15</sup></font> Neque minus Arabas, simul adortus ut est, in dicionem redegit provinciae modo. <font size="-1"><sup>16</sup></font> Adiabena quoque, ni terrarum macies despectaretur, in tributarios concessisset. <font size="-1"><sup>17</sup></font> Ob haec tanta Arabicum, Adiabenicum et Parthici cognomento patres dixere. <font size="-1"><sup>18</sup></font> His maiora aggressus Britanniam, quoad ea utilis erat, pulsis hostibus muro munivit per transversam insulam ducto utrimque ad finem Oceani. <font size="-1"><sup>19</sup></font> Quin etiam Tripoli, cuius Lepti oppido oriebatur, bellicosae gentes submotae procul. <font size="-1"><sup>20</sup></font> Quae factu ardua facilius eo patrabantur, quo implacabilis delictis strenuum quemque praemiis extollebat. <font size="-1"><sup>21</sup></font>  Denique ne parva latrocinia quidem impunita patiebatur, in suos animadvertens magis, quod vitio ducum aut etiam per factionem fieri vir experiens intelligeret. <font size="-1"><sup>22</sup></font> Philosophiae, declamandi, cunctis postremo liberalium deditus studiis; idemque abs se texta ornatu et fide paribus composuit. <font size="-1"><sup>23</sup></font> Legum conditor longe aequabilium. Huic tanto domi forisque uxoris probra summam gloriae dempsere, quam adeo famose complexus est, uti cognita libidine ac ream coniuratiollis retentaverit. <font size="-1"><sup>24</sup></font> Quod cum infimo turpe tum potentibus, et illi magis, cui non privati neque singuli aut flagitiosi, verum imperia et exercitus atque ipsa vitia concessere. <font size="-1"><sup>25</sup></font> Nam cum pedibus aeger bellum moraretur idque milites anxie ferrent eiusque filium Bassianuin, qui Caesar una aderat, Augustum fecissent, in tribunal se ferri, adesse omnes, imperatoremque ac tribunos, centuriones et cohortes, quibus auctoribus acciderat, sisti reorum modo iussit. <font size="-1"><sup>26</sup></font> Quo metu cum stratus humi victor tantorum exercitus veniam precaretur: &quot;Sentitisne,&quot; inquit, pulsans manu, &quot;caput potius quam pedes imperare?&quot; <font size="-1"><sup>27</sup></font> Neque multo post in Britanniae municipio, cui Eboraci nomen, annis regni duodeviginti morbo exstinctus est. <font size="-1"><sup>28</sup></font> Ortus medie humili, primo litteris, dehinc imbutus foro; quo parum commodante, uti rebus artis solet, dum tentat aut exquirit varia melioraque, conscendit imperium. <font size="-1"><sup>29</sup></font> Ibi graviora expertus, laborem curas metum et incerta prorsus omnia, quasi testis vitae mortalium: &quot;Cuncta,&quot; inquit, &quot;fui; conducit nihil&quot;. <font size="-1"><sup>30</sup></font> Funus, quod liberi Geta Bassianusque Romam detulerant, mire celebratum illatumque Marci sepulcro, &lt;quem&gt; adeo percoluerat, ut eius gratia Commodum inter Divos referri suaserit fratrem appellans, Bassianoque Antonini vocabulum addiderit, quod ex illo post multos dubiosque eventus auspicia honorum cepisset patrocinio fisci; <font size="-1"><sup>31</sup></font>  deinde laborantiblis secundarum initia earumque auctores memoriae sunt.
</p>

<p>
32</sup></font> At posteri, quasi bellum inter se mandatis accepissent, confestim secessere. Ita Geta, cui nomen paterno ab avo erat, cum eius modestiore ingenio frater angeretur, obsessus interiit. <font size="-1"><sup>33</sup></font> Quae victoria Papiniani exitio foedior facta, ut sane putant memoriae curiosi, quippe quem ferunt illo temporis Bassiani scrinia curavisse monitumque, uti mos est, destinanda Romam quam celerrime componeret, dolore Getae dixisse haudquaquam pari facilitate velari parricidium, qua fieret, iccircoque morte affectum. <font size="-1"><sup>34</sup></font> Sed haec improbe absurda sunt, cum constet satis praefecturam praetorio gessisse neque incondite illum virum tantam contumeliam imponere potuisse, cui amori ac magisterio erat.
</p>

<p>
<a name="21"></a><b>21</B> <font size="-1"><sup>1</sup></font>  Ceterum Antoninus in cognita munerum specie plebem Romanam adficiens, quod indumenta in talos demissa largiretur, Caracalla dictus, cum pari modo vesti Antoninianas nomen e suo daret. <font size="-1"><sup>2</sup></font> Alamannos, gentem populosam ex equo mirifice pugnantem, prope Moenum amnem devicit. Patiens communis tranquillusque; pari fortuna et eodem matrimonio, quo pater. <font size="-1"><sup>3</sup></font> Namque Iuliam novercam, cuius facinora supra memoravi, forma captus coniugem affectavit, cum illa factiosior aspectui adolescentis, praesentiae quasi ignara, semet dedisset intecto corpore, asserentique: &quot;Vellem, si liceret, uti&quot;, petulantius multo (quippe quae pudorem velamento exuerat) respondisset: &quot;Libet? plane licet&quot;. <font size="-1"><sup>4</sup></font> Aegypti sacra per eum deportata Romam atque aucta urbs magno accessu viae novae et ad lavandum absoluta opera pulchri cultus. <font size="-1"><sup>5</sup></font> Quibus confectis, cum Syriam circumgrederetur, apud Edessam anno potentiae sexto moritur. <font size="-1"><sup>6</sup></font> Corporis reliqua luctu publico relata Romam atque inter Antoninos funerata sunt.
</p>

<p>
<a name="22"></a><b>22</B> <font size="-1"><sup>1</sup></font>  Dehinc Opilius Macrinus, qui praefecturam praetorio gerebat, imperator eiusdemque filius Diadumenus nomine Caesar a legionibus appellantur. <font size="-1"><sup>2</sup></font> Quibus eo quod ingens amissi principis desiderium erat, adolescentem Antoninum vocavere. <font size="-1"><sup>3</sup></font> Horum nihil praeter saevos atque inciviles animos interim reperimus. <font size="-1"><sup>4</sup></font> Qua gratia mensibus ferme quattuor ac decem vix retento imperio, per quos creati fuerant, interfecti sunt.
</p>

<p>
<a name="23"></a><b>23</B> <font size="-1"><sup>1</sup></font>  Accitusque Marcus Antoninus Bassiano genitus, qui patre mortuo in solis sacerdotium, quem Heliogabalum Syri vocant, tamquam asylum insidiarum metu confugerat, hincque Heliogabalus dictus; translatoque Romam dei simulacro in palatii penetralibus altaria constituit. <font size="-1"><sup>2</sup></font> Hoc impurius ne improbae quidem aut petulantes mulieres fuere: quippe orbe toto obscoenissimos perquirebat visendis tractandisve artibus &#134;libidinum ferendarum. <font size="-1"><sup>3</sup></font> Haec cum augerentur in dies ac magis magisque Alexandri, quem comperta Opilii nece Caesarem nobilitas nuncupaverat, amor cumularetur, in castris praetoriis tricesimo regni mense oppressus est.
</p>

<p>
<a name="24"></a><b>24</B> <font size="-1"><sup>1</sup></font>  Statimque Aurelio Alexandro Syriae orto, cui duplex Caesarea et Arce nomen est, militibus quoque annitentibus Augusti potentia delata. <font size="-1"><sup>2</sup></font> Qui quamquam adolescens, ingenio supra aevum tamen confestim apparatu magno bellum adversum Xerxem, Persarum regem, movet; quo fuso fugatoque in Galliam maturrime contendit, quae Germanorum direptionibus tentabatur. <font size="-1"><sup>3</sup></font> Ibi tumultuantes legionum plerasque constantissime abiecit; quod in praesens gloriae, mox exitio datum est. <font size="-1"><sup>4</sup></font> Nam cum tantae severitatis vim milites inhorrescunt (unde etiam Severi cognomentum accesserat), agentem casu cum paucis vico Britanniae, cui vocabulum Sicilia, trucidavere. <font size="-1"><sup>5</sup></font> Opus urbi florentissimum celebrio fabricatus est, matrisque cultu, quae nomine Mammaea erat, plus quam pius. <font size="-1"><sup>6</sup></font> Adhuc Domitium Ulpianum, quem Heliogabalus praetorianis praefecerat, eodem honore retinens Paulloque inter exordia patriae reddito, iuris auctoribus, quantus erga optimos atque aequi studio esset, edocuit. <font size="-1"><sup>7</sup></font> Neque ultra annos tredecim imperio functus rempublicam reliquit firmatam undique. <font size="-1"><sup>8</sup></font> Quae iam tum a Romulo ad Septimium certatim evolans Bassiani consiliis tamquam in summo constitit. <font size="-1"><sup>9</sup></font> Quo ne confestim laberetur, Alexandri fuit. Abhinc dum dominandi suis quam subigendi externos cupientiores sunt atque inter se armantur magis, Romanum statum quasi abrupto praecipitavere, immissique in imperium promiscue boni malique, nobiles atque ignobiles, ac barbariae multi. <font size="-1"><sup>10</sup></font> Quippe ubi passim confusaque omnia neque suo feruntur modo, quique fas putant, uti per turbam, rapere aliena officia, quae regere nequeunt, et scientiam bonarum artium foede corrumpunt. <font size="-1"><sup>11</sup></font>  Ita fortunae vis licentiam nacta perniciosa libidine mortales agit; quae diu quidem virtute uti muro prohibita, postcquam paene omnes flagitiis subacti sunt, etiam infimis genere institutoque publica permisit.
</p>

<p>
<a name="25"></a><b>25</B> <font size="-1"><sup>1</sup></font>  Namque Gaius Iulius Maximinus, praesidens Trebellicae, primus e militaribus, litterarum fere rudis potentiam cepit suffragiis legionum. <font size="-1"><sup>2</sup></font> Quod tamen etiam patres, dum periculosum existimant inermes armato resistere, approbaverunt; filiusque eius pari nomine Gaius Iulius Maximinus Caesar factus est.
</p>

<p>
<a name="26"></a><b>26</B> <font size="-1"><sup>1</sup></font>  Quis biennium summae potitis, haud incommode proelio gesto contra Germanos, repente Antonius Gordianus Africae proconsul ab exercitu princeps apud Thydri oppidum absens fit. <font size="-1"><sup>2</sup></font> Quo ut accitus pervenit, tamquam ea re creatus foret, seditione excipitur; qua lenita facile Carthaginem petit. <font size="-1"><sup>3</sup></font> Ibi cum avertendis prodigiis, quorum metu haud inaniter angebatur, rem divinam solitis ageret, repente hostia partum edidit. <font size="-1"><sup>4</sup></font> Id haruspices atque ipse maxime (nam huius scientiae usu immodice prudens erat) ita accepere illum quidem destinatum neci, verum liberis pariturum imperium; progressique coniectu longius liberi quoque exitum denuntiavere, mitem atque innoxium praefantes fore ut illud pecus, nec diuturnum tamen subiectumque insidiis. <font size="-1"><sup>5</sup></font> Interim Romae comperto Gordiani interitu hortante Domitio urbi praefectus reliquique iudices vulgo caeduntur per praetorias cohortes. <font size="-1"><sup>6</sup></font> Quippe Gordianus, postquam delatum sibi imperium cognovit, praemia amplum in modum ostentans Romam legatos ac litteras destinaverat; quibus necato eo frustratos se milites angebantur, genus hominum pecuniae cupidius fidumque ac bonum solo quaestu. <font size="-1"><sup>7</sup></font> At senatus metuens, ne nullis rectoribus specie captae urbis atrociora acciderent, primo potestatum vices, mox conscriptis iunioribus Clodium Pupienum Caecilium Balbinum Caesares constituit.
</p>

<p>
<a name="27"></a><b>27</B> <font size="-1"><sup>1</sup></font>  Iisdemque per Africam diebus milites Gordianum, Gordiani filium, qui forte contubemio patris praetextatus ac deinceps praefectus praetorio intererat, Augustum creavere; neque sane factum nobilitas aspernata. <font size="-1"><sup>2</sup></font> Denique accito eo inter implana urbis atque ipso sinu praetoriae manus acie deletae per gladiatorum familias tironumque exercitum. <font size="-1"><sup>3</sup></font> Dum haec Romae geruntur, Iulii Maximini, quos forte ea tempestate Thracia retinebat, acceptis quae evenerant, Italiam propere petunt. <font size="-1"><sup>4</sup></font> Eos Pupienus Aquileiae obsidione confecit, postquam proelio victos reliqui paulatim deseruerant. <font size="-1"><sup>5</sup></font> Horum imperio ad biennium per huinscemodi moras annus quaesitus. <font size="-1"><sup>6</sup></font> Neque multo post tumultu militarium Clodio Caecilioque Romae intra Palatium caesis Gordianus solus regnum obtinuit. <font size="-1"><sup>7</sup></font> Eoque anno lustri certamine, quod Nero Romam induxerat, aucto firmatoque in Persas profectus est, cum prius Iani aedes, quas Marcus clauserat, patentes more veterum fecisset. <font size="-1"><sup>8</sup></font>  Ibi gesto insigniter bello Marci Philippi praefecti praetorio insidiis periit sexennio imperii.
</p>

<p>
<a name="28"></a><b>28</B> <font size="-1"><sup>1</sup></font>  Igitur Marcus Iulius Philippus Arabs Thraconites, sn&#156;pto in consortium Philippe filio, rebus ad Orientem compositis conditoque apud Arabiam Philippopoli oppido Romam venere; exstructoque trans Tiberim lacu, quod eam partem aquae penuria fatigabat, annum urbis millesimum ludis omnium generum celebrant. <font size="-1"><sup>2</sup></font> Et quoniam nomen admonuit, mea quoque aetate post mille centesimus consule Philippo excessit nullis, ut solet, sollemnibus frequentatus: adeo in dies cura minima Romanae urbis. <font size="-1"><sup>3</sup></font> Quod equidem denuntiatum ferunt illo tempore prodigiis portentisque; ex quis unum memorare brevi libet. <font size="-1"><sup>4</sup></font> Nam cum pontificum lege hostiae mactarentur, suis utero maris feminarum genitalia apparuere. <font size="-1"><sup>5</sup></font> Id haruspices solutionem posterorum portendere vitiaque fore potiora interpretati. <font size="-1"><sup>6</sup></font> Quod frustratum iri aestimans imperator Philippus, tum quia forte praeteriens filii similem pro meritorio ephebum conspexerat, usum virilis scorti removendum honestissime consultavit. <font size="-1"><sup>7</sup></font> Verumtamen manet: quippe condicione loci mutata peioribus flagitiis agitatur, dum avidius periculosa quibusque prohibentur mortales petunt. <font size="-1"><sup>8</sup></font> Huc accedit, quod longe aliud Etruscorum artes cecinerant, quae bonis parte plurima iacentibus mollissimum quemque beatum fore asserebant. Eos ego ignorasse verum plane puto. <font size="-1"><sup>9</sup></font> Etenim quamvis rerum omnium prospere successu, pudore amisso tamen fortunatus esse quis potest, cum eodem retento cetera tolerabilia sint. <font size="-1"><sup>10</sup></font> His actis filio urbi relicto ipse quamquam debili per aetatem corpore adversum Decium profectus Veronae cadit pulso amissoque exercitu. <font size="-1"><sup>11</sup></font>  Quis Romae compertis apud castra praetoria filius interficitur. Annos potentiae quinque egere.
</p>

<p>
<a name="29"></a><b>29</B> <font size="-1"><sup>1</sup></font>  At Decius, Sirmiensium vico ortus, militiae gradu ad imperium conspiraverat, laetiorque hostium nece filium Etruscum nomine Caesarem facit; statimque eo in Illyrios praemisso Romae aliquantum moratur moenium gratia, quae instituit, dedicandorum. <font size="-1"><sup>2</sup></font> Et interea ad eum Iotapiani, qui Alexandri tumens stirpe per Syriam tentans nova militum arbitrio occubuerat, ora, uti mos est, inopinato deferuntur, simulque per eos dies Lucio Prisco, qui Macedonas praesidatu regebat, delata dominatio, Gothorum concursu, postquam direptis Thraciae plerisque illo pervenerant. <font size="-1"><sup>3</sup></font> Qua causa Decio quam potuit maturrime Roma digresso Iulius Valens cupientissimo vulgo imperium capit. Verum utrique mox caesi, cum Priscum nobilitas hostem patriae censuisset. <font size="-1"><sup>4</sup></font> Decii barbares trans Danubium persectantes Bruti fraude cecidere exacto regni biennio. <font size="-1"><sup>5</sup></font> Sed Deciorum mortem plerique illustrem ferunt; namque filium audacius congredientem cecidisse in acie; patrem autem, cum perculsi milites ad solandum imperatorem multa praefarentur, strenue dixisse detrimentum unius militis parum videri sibi. Ita refecto bello, cum impigre decertaret, interisse pari modo.
</p>

<p>
<a name="30"></a><b>30</B> <font size="-1"><sup>1</sup></font>  Haec ubi patres comperere, Gallo Hostilianoque Augusta imperia, Volusianum Gallo editum Caesarem decernunt. <font size="-1"><sup>2</sup></font> Dein pestilentia oritur; qua atrocius saeviente Hostilianus interiit, Gallo Volusianoque favor quaesitus, quod anxie studioseque tenuissimi cuiusque exsequias curarent.
</p>

<p>
<a name="31"></a><b>31</B> <font size="-1"><sup>1</sup></font>  Igitur his Romae morantibus Aemilius Aemilianus summam potestatem corruptis militibus arripuit. <font size="-1"><sup>2</sup></font> Ad quem expugnandum profecti Interamnae ab suis caeduntur spe praemii maioris ab Aemilio, cui nullo labore seu detrimento victoria obveniebat, simul quia immodici per luxam lasciviamque officia benevolentiae corruperant. <font size="-1"><sup>3</sup></font> His sane omnibus biennium processit. Nam Aemilianus quoque tres menses usus modeste imperio morbo absumptus est, cum proceres primo hostem, dein exstinctis superioribus pro fortuna, uti solet, Augustum appellavissent.
</p>

<p>
<a name="32"></a><b>32</B> <font size="-1"><sup>1</sup></font>  At milites, qui contracti undique apud Raetias ob instans bellum morabantur, Licinio Valeriano imperium deferunt. <font size="-1"><sup>2</sup></font> Qui quamquam genere satis claro, tamen, uti mos etiam tum erat, militiam sequebatur. <font size="-1"><sup>3</sup></font> Eius filium Gallienum senatus Caesarem creat, statimque Tiberis adulta aestate diluvii facie innudavit. <font size="-1"><sup>4</sup></font> Prudentes perniciosum reipublicae cecinere adolescentis fluxo ingenio, quia Etruria accitus venerat, unde amnis praedictus. Quod equidem confestim evenit. <font size="-1"><sup>5</sup></font> Nam cum eius pater bellum per Mesopotamiam anceps diuturnumque instruit, Persarum regis, cui nomen Saper erat, dolo circumventus foede laniatus interiit imperii sexto anno, senecta robustiore.
</p>

<p>
<a name="33"></a><b>33</B> <font size="-1"><sup>1</sup></font>  Sub idem tempus Licinius Gallienus cum a Gallia Germanos strenue arceret, in Illyricum properans descendit. <font size="-1"><sup>2</sup></font> Ibi Ingebum, quem curantem Pannonios comperta Valeriani clade imperandi cupido incesserat, Mursiae devicit moxque Regalianum, qui receptis militibus, quos Mursina labes reliquos fecerat, bellum duplicaverat. <font size="-1"><sup>3</sup></font> His prospere ac supra vota cedentibus more hominum secundis solutior rem Romanam quasi naufragio dedit cum Salonino filio, cui honorem Caesaris contulerat, adeo uti Thraciam Gothi libere pergressi Macedonas Achaeosque et Asiae finitima occuparent, Mesopotamiam Parthi, Orienti latrones seu mulier dominaretur, Alemannorum vis tunc aeque Italiam, Francorum gentes direpta Gallia Hispaniam possiderent vastato ac paene direpto Tarraconensium oppido, nactisque in tempore navigiis pars in usque Africam permearet; et amissa trans Istrum, quae Traianus quaesiverat. <font size="-1"><sup>4</sup></font> Ita quasi ventis undique saevientibus parvis maxima ima summis orbe toto miscebantur. <font size="-1"><sup>5</sup></font> Simulque Romam pestilentia grassabatur, quae saepe curis gravioribus atque animi desperatione oritur. <font size="-1"><sup>6</sup></font> Inter haec ipse popinas ganeasque obiens lenonum ac vinariorum amicitiis haerebat, expositus Saloninae coniugi atque amori flagitioso filiae Attali Germanorum regis, Pipae nomine; <font size="-1"><sup>7</sup></font> qua causa etiam civiles motus longe atrociores orti. <font size="-1"><sup>8</sup></font> Namque primus omnium Postumus, qui forte barbaris per Galliam praesidebat, imperium ereptum ierat; explosaque Germanorum multitudine Laeliani bello excipitur; quo non minus feliciter fuso suorum tumultu periit, quod flagitantibus Mogontiacorum direptiones, quia Laelianum iuverant, abnuisset. <font size="-1"><sup>9</sup></font> Igitur eo occiso Marius, ferri quondam opifex neque etiam tum militiae satis clarus, regnum capit. <font size="-1"><sup>10</sup></font> Proinde cuncta ad extremum reciderant, uti talibus imperia ac virtutum omnium decus ludibrio essent. <font size="-1"><sup>11</sup></font>  Hinc denique ioculariter dictam nequaquam mirum videri, si rem Romanam Marius reficere contenderet, quam Marius eiusdem artis auctor stirpisque ac nominis solidavisset. <font size="-1"><sup>12</sup></font> Hoc iugulato post biduum Victorinus deligitur, belli scientia Postumo par, verum libidine praecipiti; qua cohibita in exordio post biennii imperium constupratis vi plerisque, ubi Attitiani coniugem concupivit facinusque ab ea viro patefactum est, accensis furtim militibus per seditionem Agrippinae occiditur. <font size="-1"><sup>13</sup></font> Tantum actuariorum, quorum loco Attitianus habebatur, in exercitu factiones vigent, ut arduum petentibus malitia patraretur: genus hominum, praesertim hac tempestate, nequam venale callidum seditiosum habendi cupidum atque ad patrandas fraudes velandasque quasi ab natura factum, annonae dominans eoque utilia curantibus et fortunis aratorum infestum, prudens in tempore his largiendi, quorum vecordia damnoque opes contraxerit. <font size="-1"><sup>14</sup></font> Interim Victoria amisso Victorino filio, legionibus grandi pecunia comprobantibus Tetricum imperatorem facit, qui familia nobili praesidatu Aquitanos tuebatur, filioque eius Tetrico Caesarea insignia impartiuntur. <font size="-1"><sup>15</sup></font> At Romae Gallienus pacata omnia ignaris publici mali improbe suadebat, crebro etiam, uti rebus ex voluntate gestis solet, ludos ac festa triumphorum, quo promptius simulata confirmarentur, exercens. <font size="-1"><sup>16</sup></font> Sed postquam periculum propinquabat, tandem urbe egreditur. <font size="-1"><sup>17</sup></font> Namque Aureolus, cum per Raetias legionibus praeesset, excitus, uti mos est, socordia tam ignavi ducis sumpto imperio Romam contendebat. <font size="-1"><sup>18</sup></font> Eum Gallienus apud pontem, cui ex eo Aureoli nomen est, fusum acie Mediolanum coegit. <font size="-1"><sup>19</sup></font> Quam urbem dum machinationibus omnis generis oppugnat, ab suis interiit. <font size="-1"><sup>20</sup></font> Quippe Aureolus, ubi solvendi obsidii spem inanem videt, ducum Gallieni tribunorumque nomina quasi destinata ab eo ad necem astu composuit litterasque e muro, quam occultissime potuit, abiecit; quae forte a memoratis repertae metum suspicionemque iniecere mandati exitii, verum eas effluxisse incuria ministrorum. <font size="-1"><sup>21</sup></font>  Qua causa Aureliani consilio, cuius gratia in exercitu atque honos praestabant, simulata proruptione hostium nullis, uti re trepida ac repentina solet, tectum stipatoribus tabernaculo educunt nocte intempesta; teloque traicitur, cuiusnam per tenebras incertum. <font size="-1"><sup>22</sup></font> Ita auctoris necis errore an quia bono publico acciderat, inulta caedes fuit. <font size="-1"><sup>23</sup></font> Quamquam eo prolapsi mores sunt, uti suo quam reipublicae magisque potentiae quam gloriae studio plures agant. <font size="-1"><sup>24</sup></font> Hinc quoque rerum vis ac nominum corrupta, dum plerumque potior flagitio, ubi armis superaverit, tyrannidem amotam vocat damno publico oppressos. <font size="-1"><sup>25</sup></font> Quin etiam aliquanti pari libidine in caelestium numerum referuntur aegre exsequiis digni. <font size="-1"><sup>26</sup></font> Quis ni fides gestarum rerum obstitisset, quae neque honestos praemiis memoriae frustrari sinit neque improbis aeternam illustremque famam procedere, nequiquam peteretur virtus, cum verum illud atque unicum decus pessimo cuique gratia tribueretur demptum impie bonis. <font size="-1"><sup>27</sup></font> Denique Gallienum subacti a Claudio patres, quod eius arbitrio imperium cepisset, Divum dixere. <font size="-1"><sup>28</sup></font> Nam cum profluvio sanguinis vulnere tam gravi mortem sibi adesse intelligeret, insignia imperii ad Claudium destinaverat honore tribunatus Ticini retinentem praesidiariam manum. <font size="-1"><sup>29</sup></font> Quod sane extortum, cum neque Gallieni flagitia, dum urbes erunt, occultari queant, et, quisque pessimus erit, par similisque semper ipsi habebitur. <font size="-1"><sup>30</sup></font> Adeo principes atque optimi mortalium vitae decore quam quaesitis nominibus atque compositis, quantum coniciatur, caelum adeunt seu fama hominum dei celebrantur modo. <font size="-1"><sup>31</sup></font>  At senatus comperto tali exitio satellites propinquosque per scalas Gemonias praeceps agendos decrevit, patronoque fisci in curiam &#134;perduci effossos oculos pependisse satis constat, cum irruens vulgus pari clamore Terram matrem, deos quoque inferos precaretur, sedes impias uti Gallieno darent. <font size="-1"><sup>32</sup></font> Ac ni Claudius confestim recepta Mediolani urbe tamquam postulato exercitus parcendum, qui forte eorum supererant, praecepisset, nobilitas plebesque atrocius grassarentur. <font size="-1"><sup>33</sup></font> Et patres quidem praeter commune Romani malum orbis stimulabat proprii ordinis contumelia, <font size="-1"><sup>34</sup></font> quia primus ipse metu socordiae suae, ne imperium ad optimos nobilium transferretur, senatum militia vetuit et adire exercitum. Huic novem annorum potentia fuit.
</p>

<p>
<a name="34"></a><b>34</B> <font size="-1"><sup>1</sup></font>  Sed Claudii imperium milites, quos fere contra ingenium perditae res subigunt recta consulere, ubi afflicta omnia perspexere, avide approbant extolluntque, viri laborum patientis aequique ac prorsus dediti reipublicae, <font size="-1"><sup>2</sup></font> quippe ut longo intervallo Deciorum morem renovaverit. <font size="-1"><sup>3</sup></font> Nam cum pellere Gothos cuperet, quos diuturnitas nimis validos ac prope incolas effecerat, proditum ex libris Sibyllinis est primum ordinis amplissimi victoriae vovendum. <font size="-1"><sup>4</sup></font> Cumque is, qui esse videbatur, semet obtulisset, sibi potius id muneris competere ostendit, qui revera senatus atque omnium princeps erat. <font size="-1"><sup>5</sup></font>  Ita nullo exercitus detrimento fusi barbari summotique, postquam imperator vita reipublicae dono dedit. <font size="-1"><sup>6</sup></font> Adeo bonis salus civium ac longa sui memoria cariora sunt; quae non gloriae modo, verum etiam ratione quadam posterorum felicitati proficiunt. <font size="-1"><sup>7</sup></font> Hoc siquidem Conatantius et Constantinus atque imperatores nostri * * * orisque acceptior militibus praemiorum spe seu lasciviae. <font size="-1"><sup>8</sup></font> Quo aegra asperiorque victoria fuit, dum, uti mos subditis est, studio impune peccandi remissa imperia promptius quam utilia defendant.
</p>

<p>
<a name="35"></a><b>35</B> <font size="-1"><sup>1</sup></font>  Ceterum Aurelianus successit tanto vehementior confestim, quasi belli reliquiae superessent, in Persas progressus est. <font size="-1"><sup>2</sup></font> Quis deletis Italiam repetivit, cuius urbes Alamannorum vexationibus affligebantur. <font size="-1"><sup>3</sup></font> Simul Germanis Gallia dimotis Tetrici, de quo supra memoravimus, caesae legiones proditore ipso duce. <font size="-1"><sup>4</sup></font> Namque Tetricus, cum Faustini praesidis dolo corruptis militibus plerumque peteretur, Aureliani per litteras praesidium imploraverat eique adventanti producta ad speciem acie inter pugnam se dedit. <font size="-1"><sup>5</sup></font> Ita, uti rectore nullo solet, turbati ordines oppressi sunt, ipse post celsum biennii imperium in triumphum ductus Lucaniae correcturam filioque veniam atque honorem senatorum cooptavit. <font size="-1"><sup>6</sup></font> Neque secus intra urbem monetae opifices deleti, qui, cum auctore Felicissimo rationali nummariam notam corrosissent, poenae metu bellum fecerant usque eo grave, uti per Coelium montem congressi septem fere bellatorum milia confecerint. <font size="-1"><sup>7</sup></font> His tot tantisque prospere gestis fanum Romae Soli magnificum constituit donariis ornans opulentis, ac ne unquam, quae per Gallienum evenerant, acciderent, muris urbem quam validissimis laxiore ambitu circumsaepsit; simulque usus porcinae carnis quo plebi Romanae affatim cederet, prudenter munificeque prospectavit, deletaeque fiscales et quadruplatorum, quae urbem miserabiliter affecerant, calumniae consumptis igni tabulis monumentisque huiuscemodi negotiorum atque ad Graeciae morem decreta abolitione, inter quae avaritiam peculatum provinciarumque praedatores contra morem militarium, quorum e numero erat, immane quantum sectabatur. <font size="-1"><sup>8</sup></font> Qua causa ministri scelere, cui secretorum officium crediderat, circumventus apud Coenofrurium interiit, cum ille praedae conscientia delictique scripta callide composita tribunis quasi per gratiam prodidisset, quibus interfici iubebantur; illique eo metu accensi facinus patravere. <font size="-1"><sup>9</sup></font> Interea milites amisso principe legatos statim Romam destinant, uti suopte arbitratu patres imperatorem deligerent. <font size="-1"><sup>10</sup></font> Quibus hoc ipsorum potissimum convenire munus respondentibus rursum legiones ad eos reiciunt. <font size="-1"><sup>11</sup></font>  Ita utrimque pudore ac modestia certabatur, rara in hominibus virtute, rebus praesertim huiuscemodi, ac prope ignota militibus. <font size="-1"><sup>12</sup></font> Tantum ille vir severitate atque incorruptis artibus potuit, ut eius necis &lt;nuntius&gt; auctoribus exitio, pravis metui, &#134;simulata dubiis, optimo cuique desiderio, nemini insolentiae aut ostentationi esset, atque etiam soli quasi Romulo interregni species obvenit, longe vero gloriosior. <font size="-1"><sup>13</sup></font> Quod factum praecipue edocuit cuncta in se orbis modo verti nibilque accidere quod rursum naturae vis ferre nequeat aevi spatio; <font size="-1"><sup>14</sup></font> adhuc virtutibus principum res attolli facile vel afflictas, easque firmiores praeceps vitiis dari.
</p>

<p>
<a name="36"></a><b>36</B> <font size="-1"><sup>1</sup></font>  Igitur tandem senatus mense circiter post Aureliani interitum sexto Tacitum e consularibus, mitem sane visum imperatorem creat, cunctis fere laetioribus, quod militari ferocia legendi ius principis proceres recepissent. <font size="-1"><sup>2</sup></font> Quae tamen laetitia brevis neque exitu tolerabili fuit. Namque Tacito confestim a ducentesima regni luce Tyanae mortuo, cum tamen prius auctores Aureliani necis maximeque Mucaporem ducem, quod ipsius ictu occiderat, excruciavisset, Florianus, eiusdem frater, nullo senatus seu militum consulto imperium invaserat.
</p>

<p>
<a name="37"></a><b>37</B> <font size="-1"><sup>1</sup></font>  Qui uno mense aut altero vix retentata dominatione apud Tarsum ab suis interficitur, <font size="-1"><sup>2</sup></font> postquam Probum in Illyrico factum accepere, ingenti belli scientia exercitandisque varie militibus ac duranda iuventute prope Hannibalem alterum. <font size="-1"><sup>3</sup></font> Namque ut ille oleis Africae pleraque per legiones, quarum otium reipublicae atque ductoribus suspectum rebatur, eodem modo hic Galliam Pannoniasque et Moesorum colles vinetis replevit postea sane quam barbarorum attritae gentes sunt, quae nostris principibus suorum scelere interfectis irruperant, simul caesis Saturnino per Orientem, Agrippinae Bonoso exercitu; nam utrique dominatum tentaverant sumpta, cui duces praeerant, manu. Qua causa receptis omnibus pacatisque dixisse proditur brevi milites frustra fore. <font size="-1"><sup>4</sup></font> Hinc denique magis irritati paulo cis sextum annum apud Sirmium trucidavere, cum ad siccandam lacunis ac fossa urbem ipsi patriam adigerentur, quae palustri solo hiemalibus aquis corrumpitur. <font size="-1"><sup>5</sup></font> Abhinc militaris potentia convaluit ac senatui imperium creandique ius principis ereptum ad nostram memoriam, incertum, an ipso cupiente per desidiam an metu seu dissensionum odio. <font size="-1"><sup>6</sup></font> Quippe amissa Gallieni edicto refici militia potuit concedentibus modeste legionibus Tacito regnante, neque Florianus temere invasisset, aut iudicio manipularium cuiquam, bono licet, imperium daretur amplissimo ac tanto ordine in castris degente. <font size="-1"><sup>7</sup></font> Verum dum oblectantur otio simulque divitiis pavent, quarum usum affluentiamque aeternitate maius putant, munivere militaribus et paene barbaris viam in se ac posteros dominandi.
</p>

<p>
<a name="38"></a><b>38</B> <font size="-1"><sup>1</sup></font>  Igitur Carus praefectura pollens praetorii augusto habitu induitur, liberis Caesaribus Carino Numerianoque. <font size="-1"><sup>2</sup></font> Et quoniam cognita Probi morte barbarorum quique opportune invaserant, misso ad munimentum Galliae maiore filio Numeriani comitatu in Mesopotamiam pergit protinus, quod ea Persarum quasi sollemni bello subest. <font size="-1"><sup>3</sup></font> Ubi fusis hostibus, dum gloriae inconsulte avidior Thesiphonta urbem Parthiae inclitam transgreditur, fulminis tactu conflagravit. <font size="-1"><sup>4</sup></font> Id quidam iure ei accidisse referunt; nam cum oracula docuissent adusque oppidum memoratum perveniri victoria licere, longius delatus poenas luit. <font size="-1"><sup>5</sup></font> Proinde arduum fatalia devertere, eoque futuri notio superflua. <font size="-1"><sup>6</sup></font> At Numerianus amisso patre simul confectum aestimans bellum, cum exercitum reductaret, Apri praefecti praetorio soceri insidiis exstinguitur. <font size="-1"><sup>7</sup></font> Quis casum detulit adolescentis oculorum dolor. <font size="-1"><sup>8</sup></font> Denique diu facinus occultatum, dum clausum lectica cadaver specie aegri, ne vento obtunderetur acies, gestabatur.
</p>

<p>
<a name="39"></a><b>39</B> <font size="-1"><sup>1</sup></font>  Sed postquam odore tabescentium membrorum scelus proditum est, ducum consilio tribunorumque Valerius Diocletianus domesticos regens ob sapientiam deligitur, magnus vir, his moribus tamen: <font size="-1"><sup>2</sup></font> quippe qui primus ex auro veste quaesita serici ac purpurae gemmarumque vim plantis concupiverit. <font size="-1"><sup>3</sup></font> Quae quamquam plus quam civilia tumidique et affluentis animi, levia tamen prae ceteris. <font size="-1"><sup>4</sup></font> Namque se primus omnium Caligulam post Domitianumque dominum palam dici passus et adorari se appellarique uti deum. <font size="-1"><sup>5</sup></font> Quis rebus, quantum ingenium est, compertum habeo humillimos quosque, maxime ubi alta accesserint, superbia atque ambitione immodicos esse. <font size="-1"><sup>6</sup></font> Hinc Marius patrum memoria, hinc iste nostra communem habitum supergressi, dum animus potentiae expers tamquam inedia refecti insatiabilis est. <font size="-1"><sup>7</sup></font> Quo mihi mirum videtur nobilitati plerosque superbiam dare, quae gentis patriciae memor molestiarum, quis agitatur, remedio eminere paululum iuris habet. <font size="-1"><sup>8</sup></font> Verum haec in Valerio obducta ceteris bonis; eoque ipso, quod dominum dici passus, parentem egit; satisque constat prudentem virum edocere voluisse atrocitatem rerum magis quam nominum officere. <font size="-1"><sup>9</sup></font> Interim Carinus eorum, quae acciderant, certior spe facilius erumpentes motus sedatum iri Illyricum propere Italiae circuitu petit. <font size="-1"><sup>10</sup></font> Ibi Iulianum pulsa eius acie obtruncat. Namque is cum Venetos correctura ageret, Cari morte cognita imperium avens eripere adventanti hosti obviam processerat. <font size="-1"><sup>11</sup></font>  At Carinus ubi Moesiam contigit, illico Marcum iuxta Diocletiano congressus, dum victos avide premeret, suorum ictu interiit, quod libidine impatiens militarium multas affectabat, quarum infestiores viri iram tamen doloremque in eventum belli distulerant. <font size="-1"><sup>12</sup></font> Quo prosperius cedente metu, ne huiuscemodi ingenium magis magisque victoria insolesceret, sese ulti sunt. Is finis Caro liberisque; Narbone patria, imperio biennii fuere. <font size="-1"><sup>13</sup></font> Igitur Valerius prima ad exercitum contione cum educto gladio solem intuens obtestaretur ignarum cladis Numeriani neque imperii cupientem se fuisse, Aprum proxime astantem ictu transegit; cuius dolo, uti supra docuimus, adolescens bonus facundusque et gener occiderat. <font size="-1"><sup>14</sup></font> Ceteris venia data retentique hostium fere omnes ac maxime vir insignis nomine Aristobulus praefectus praetorio per officia sua. <font size="-1"><sup>15</sup></font> Quae res post memoriam humani nova atque inopinabilis fuit civili bello fortunis fama dignitate spoliatum neminem, cum pie admodum mansueteque geri laetemur exilio proscriptioni atque etiam suppliciis et caedibus modum fieri. <font size="-1"><sup>16</sup></font> Quid ea memorem ascivisse consortio multos externosque tuendi prolatandive gratia iuris Romani? <font size="-1"><sup>17</sup></font> Namque ubi comperit Carini discessu Helianum Amandumque per Galliam excita manu agrestium ac latronum, quos Bagaudas incolae vocant, populatis late agris plerasque urbium tentare, Maximianum statim fidum amicitia quamquam semiagrestem, militiae tamen atque ingenio bonum imperatorem iubet. <font size="-1"><sup>18</sup></font> Huic postea cultu numinis Herculio cognomentum accessit, uti Valerio Iovium; unde etiam militaribus auxiliis longe in exercitum praestantibus nomen impositum. <font size="-1"><sup>19</sup></font> Sed Herculius in Galliam profectus fusis hostibus aut acceptis quieta omnia brevi patraverat. <font size="-1"><sup>20</sup></font> Quo bello Carausius, Menapiae civis, factis promptioribus enituit; eoque eum, simul quia gubernandi (quo officio adolescentiam mercede exercuerat) gnarus habebatur, parandae classi ac propulsandis Germanis maria infestantibus praefecere. <font size="-1"><sup>21</sup></font>  Hoc elatior, cum barbarum multos opprimeret neque praedae omnia in aerarium referret, Herculii metu, a quo se caedi iussum compererat, Britanniam hausto imperio capessivit. <font size="-1"><sup>22</sup></font> Eodem tempore Orientem Persae, Africam Iulianus ac nationes Quinquegentanae graviter quatiebant. <font size="-1"><sup>23</sup></font> Adhuc apud Aegypti Alexandriam Achilleus nomine dominationis insignia induerat. <font size="-1"><sup>24</sup></font> His de causis Iulium Constantium, Galerium Maximianum, cui cognomen Armentario erat, creatos Caesares in affinitatem vocant. <font size="-1"><sup>25</sup></font> Prior Herculii privignam, alter Diocletiano editam sortiuntur diremptis prioribus coniugiis, ut in Nerone Tiberio ac Iulia filia Augustus quondam fecerat. <font size="-1"><sup>26</sup></font> His sane omnibus Illyricum patria fuit: qui, quamquam humanitatis parum, ruris tamen ac militiae miseriis imbuti satis optimi reipublicae fuere. <font size="-1"><sup>27</sup></font> Quare constat sanctos prudentosque sensu mali promptius fieri, contraque expertes aerumnarum, dum opibus suis cunctos aestimant, minus consulere. <font size="-1"><sup>28</sup></font> Sed horum concordia maxime edocuit virtuti ingenium usumque bonae militiae, quanta his Aureliani Probique instituto fuit paene sat esse. <font size="-1"><sup>29</sup></font> Denique Valerium ut parentem seu dei magni suspiciebant modo; quod quale quantumque sit, ab urbis conditione ad nostram aetatem propinquorum facinoribus patefactum est. <font size="-1"><sup>30</sup></font> Et quoniam bellorum moles, de qua supra memoravimus, acrius urgebat, quadripartito imperio cuncta, quae trans Alpes Galliae sunt, Constantio commissa, Africa Italiaque Herculio, Illyrici ora adusque Ponti fretum Galerio; cetera Valerius retentavit. <font size="-1"><sup>31</sup></font>  Hinc denique parti Italiae invectum tributorum ingens malum. Nam cum omnia eadem functione moderateque ageret, quo exercitus atque imperator, qui semper aut maxima parte adorant, ali possent, pensionibus inducta lex nova. <font size="-1"><sup>32</sup></font> Quae sane illorum temporum modestia tolerabilis in perniciem processit his tempestatibus. <font size="-1"><sup>33</sup></font> Interim Iovio Alexandriam profecto provincia credita Maximiano Caesari, uti relictis finibus in Mesopotamiam progrederetur ad arcendos Persarum impetus. <font size="-1"><sup>34</sup></font> A quis primo graviter vexatus contracto confestim exercitu e veteranis ac tironibus per Armeniam in hostes contendit; quae ferme sola seu facilior vincendi via est. <font size="-1"><sup>35</sup></font> Denique ibidem Narseum regem in dicionem subegit, simul liberos coniugesque et aulam regiam. <font size="-1"><sup>36</sup></font> Adeo victor, ut, ni Valerius, cuius nutu omnia gerebantur, incertum qua causa abnuisset, Romani fasces in provinciam novam ferrentur. <font size="-1"><sup>37</sup></font> Verum pars terrarum tamen nobis utilior quaesita; quae cum acrius reposcuntur, bellum recens susceptum est grave admodum perniciosumque. <font size="-1"><sup>38</sup></font> At in Aegypto Achilleus facili negotio pulsus poenas luit. <font size="-1"><sup>39</sup></font> Per Africam gestae res pari modo, solique Carausio remissum insulae imperium, postquam iussis ac munimento incolarum contra gentes bellicosas opportunior habitus. <font size="-1"><sup>40</sup></font> Quem sane sexennio post Allectus nomine dolo circumvenit. <font size="-1"><sup>41</sup></font>  Qui cum eius permissu summae rei praeesset, flagitiorum et ob ea mortis formidine per scelus imperium extorserat. <font size="-1"><sup>42</sup></font> Quo usum brevi Constantius Asclepiodoto, qui praetorianis praefectus praeerat, cum parte classis ac legionum praemisso delevit. <font size="-1"><sup>43</sup></font> Et interea caesi Marcomanni Carporumque natio translata omnis in nostrum solum, cuius fere pars iam tum ab Aureliano erat. <font size="-1"><sup>44</sup></font> Neque minore studio pacis officia vincta legibus aequissimis ac remoto pestilenti frumentariorum genere, quorum nunc agentes rerum simillimi sunt. <font size="-1"><sup>45</sup></font> Qui cum ad explorandum annuntiandumque, ecqui forte in provinciis motus exsisterent, instituti viderentur, compositis nefarie criminationibus, iniecto passim metu, praecipue remotissimo cuique, cuncta foede diripiebant. Simul annona urbis ac stipendiariorum salus anxie solliciteque habita, honestiorumque provectu et e contra suppliciis flagitiosi cuiusque virtutum studia augebantur. Veterrimae religiones castissime curatae, ac mirum in modum novis adhuc cultisque pulchre moenibus Romana culmina et ceterae urbes ornatae, maxime Carthago, Mediolanum, Nicomedia. <font size="-1"><sup>46</sup></font> Neque tamen, cum haec agerent, extra vitia fuere. Quippe Herculius libidine tanta agebatur, ut ne ab obsidum corporibus quidem animi labem comprimeret; Valerio parum honesta in amicos fides erat discordiarum sane metu, dum enuntiationibus posse agitari quietem consortii putat. <font size="-1"><sup>47</sup></font> Hinc etiam quasi truncatae vires urbis imminuto praetoriarum cohortium atque in armis vulgi numero; quo quidem plures volunt imperium posuisse. <font size="-1"><sup>48</sup></font> Namque imminentium scrutator, ubi fato intestinas clades et quasi fragorem quendam impendere comperit status Romani, celebrato regni vicesimo anno valentior curam reipublicae abiecit, cum in sententiam Herculium aegerrime traduxieset, cui anno minus potentia fuerat. Et quamquam aliis alia aestimantibus veri gratia corrupta sit, nobis tamen excellenti natura videtur ad communem vitam spreto ambitu descendisse.
</p>

<p>
<a name="40"></a><b>40</B> <font size="-1"><sup>1</sup></font>  Igitur Constantio atque Armentario his succedentibus Severus Maximinusque Illyricorum indigenae Caesares, prior Italiam posteriorque, in quae Iovius obtinuerat, destinantur. <font size="-1"><sup>2</sup></font> Quod tolerare nequiens Constantinus, cuius iam tum a puero ingens potensque animus ardore imperitandi agitabatur, fugae commento, cum ad frustrandos insequentes publica iumenta, quaqua iter egerat, interficeret, in Britanniam pervenit; nam is a Galerio religionis specie ad vicem obsidis tenebatur. <font size="-1"><sup>3</sup></font> Et forte iisdem diebus ibidem Constantium patrem vel parentem vitae ultima urgebant. <font size="-1"><sup>4</sup></font> Quo mortuo cunctis qui aderant, annitentibus imperium capit. <font size="-1"><sup>5</sup></font> Interim Romae vulgus turmaeque praetoriae Maxentium retractante diu patre Herculio imperatorem confirmant. <font size="-1"><sup>6</sup></font> Quod ubi Armentarius accepit, Severum Caesarem, qui casu ad urbem erat, arma in hostem ferre propere iubet. <font size="-1"><sup>7</sup></font> Is circum muros cum ageret, desertus a suis, quos praemiorum illecebris Maxentius traduxerat, fugiens obsessusque Ravennae obiit. <font size="-1"><sup>8</sup></font> Hoc acrior Galerius ascito in consilium Iovio Licinium vetere cognitum amicitia Augustum creat; eoque ad munimentum Illyrici ac Thraciae relicto Romam contendit. <font size="-1"><sup>9</sup></font> Ibi cum obsidione distineretur, militibus eadem, qua superiores, via attentatis, metu ne desereretur, Italia decessit; pauloque post vulnere pestilenti consumptus est, cum agrum satis reipublicae commodantem caesis immanibus silvis atque emisso in Danubium lacu Pelsone apud Pannonios fecisset. <font size="-1"><sup>10</sup></font> Cuius gratia provinciam uxoris nomine Valeriam appellavit. <font size="-1"><sup>11</sup></font>  Huic quinquennii imperium, Constantio annuum fuit, cum sane uterque potentiam Caesarum annos tredecim gessissent. <font size="-1"><sup>12</sup></font> Adeo miri naturae beneficiia, ut ea si a doctis pectoribus proficiscerentur neque insulsitate offenderent, haud dubie praecipua haberentur. <font size="-1"><sup>13</sup></font> Quare compertum est eruditionem elegantiam comitatem praesertim principibus necessarias esse, cum sine his naturae bona quasi incompta aut etiam horrida despectui sint, contraque ea Persarum regi Cyro aeternam gloriam paraverint. <font size="-1"><sup>14</sup></font> At memoria mea Constantinum, quamquam ceteris promptum virtutibus, adusque astra votis omnium subvexere. <font size="-1"><sup>15</sup></font> Qui profecto si munificentiae atque ambitioni modum hisque artibus statuisset, quis praecipue adulta ingenia gloriae studio progressa longius in contrarium labuntur, haud multum abesset deo. <font size="-1"><sup>16</sup></font> Is ubi vastari urbem atque Italiam comperit pulsosque seu redemptos exercitus et imperatores duos, composita pace per Gallias Maxentium petit. <font size="-1"><sup>17</sup></font> Ea tempestate apud Poenos Alexander pro praefecto gerens dominatui stolide incubuerat, cum ipse debili aetate, agrestibus ac Pannonicis parentibus vecordior, milites tumultuarie quaesiti, armorum vix medium haberetur. <font size="-1"><sup>18</sup></font> Denique eum a tyranno missi paucissimis cohortibus Rufius Volusianus praefectus praetorio ac militares duces levi certamine confecere. <font size="-1"><sup>19</sup></font> Quo victo Maxentius Carthaginem, terrarum decus, simul Africae pulchriora vastari diripi incendique iusserat, ferus inhumanusque ac libidine multa tetrior. <font size="-1"><sup>20</sup></font> Adhuc pavidus et imbellis atque in desidiam foede pronus, usque eo, ut flagrante per Italiam belle fusisque apud Veronam suis nihilo segnius solita curaret neque patris exitio moveretur. <font size="-1"><sup>21</sup></font>  Namque Herculius natura impotentior, simul filii segnitiem metuens inconsulte imperium repetiverat. <font size="-1"><sup>22</sup></font> Cumque specie officii dolis compositis Constantinum generum tentaret acerbe, iure tandem interierat. <font size="-1"><sup>23</sup></font> Sed Maxentius atrocior in dies tandem urbe in Saxa rubra milia ferme novem aegerrime progressus, cum caesa acie fugiens semet Romam reciperet, insidiis, quas hosti apud pontem Milvium locaverat, in transgressu Tiberis interceptus est tyrannidis anno sexto. <font size="-1"><sup>24</sup></font> Huius nece incredibile quantum laetitia gaudioque senatus ac plebes exsultaverint; quos in tantum afflictaverat, uti praetorianis caedem vulgi quondam annuerit primusque instituto pessimo munerum specie patres aratoresque pecuniam conferre prodigenti sibi cogeret. <font size="-1"><sup>25</sup></font> Quorum odio praetoriae legiones ac subsidia factionibus aptiora quam urbi Romae sublata penitus, simul arma atque usus indumenti militaris. <font size="-1"><sup>26</sup></font> Adhuc cuncta opera, quae magnifice construxerat, urbis fanum atque basilicam Flavii meritis patres sacravere. <font size="-1"><sup>27</sup></font> A quo etiam post Circus maximus excultus mirifice atque ad lavandum institutum opus ceteris haud multo dispar. <font size="-1"><sup>28</sup></font> Statuae locis quam celeberrimis, quarum plures ex auro aut argenteae sunt; tum per Africam sacerdotium decretum Flaviae genti, Cirtaeque oppido, quod obsidione Alexandri conciderat, reposito exornatoque nomen Constantina inditum. <font size="-1"><sup>29</sup></font> Adeo acceptius praestantiusque tyrannorum depulsoribus nihil est, quorum gratia eo demum auctior erit, si modesti atque abstinentes sint. <font size="-1"><sup>30</sup></font> Quippe humanae mentes frustratae boni spe asperius offenduntur, cum mutato rectore flagitioso aerumnarum vis manet.
</p>

<p>
<a name="41"></a><b>41</B> <font size="-1"><sup>1</sup></font>  Dum haec in Italia geruntur, Maximinus ad Orientem post biennii augustum imperium fusus fugatusque a Licinio apud Tarsum perit. <font size="-1"><sup>2</sup></font> Ita potestas orbis Romani duobus quaesita, qui quamvis per Flavii sororem nuptam Licinio conexi inter se erant, ob diverses mores tamen anxie triennium congruere quivere. <font size="-1"><sup>3</sup></font> Namque illi praeter &#134;admodum magna cetera, huic parsimonia et ea quidem agrestis tantummodo inerat. <font size="-1"><sup>4</sup></font> Denique Constantinus cunctos hostes honore ac fortunis manentibus texit recepitque, eo pius, ut etiam vetus teterrimumque supplicium patibulorum et cruribus suffringendis primus removerit. <font size="-1"><sup>5</sup></font> Hinc pro conditore seu deo habitus. Licinio ne insontium quidem ac nobilium philosophorum servili more cruciatus adhibiti modum fecere. <font size="-1"><sup>6</sup></font> Quo sane variis proeliis pulso, cum eum prorsus opprimere arduum videretur, simul affinitatis gratia refectum consortium ascitique imperio Caesarum communes liberi Crispus Constantinusque Flavio geniti, Licinianus Licinio. <font size="-1"><sup>7</sup></font> Quod equidem vix diuturnum neque his, qui assumebantur, felix fore defectu solis foedato iisdem mensibus die patefactum. <font size="-1"><sup>8</sup></font> Itaque sexennio post rupta pace apud Thracas Licinius pulsus Chalcedona concessit. <font size="-1"><sup>9</sup></font> Ibi ad auxilium sui Martiniano in imperium cooptato una oppressus est. <font size="-1"><sup>10</sup></font> Eo modo respublica unius arbitrio geri coepit, liberis Caesarum nomina diversa retentantibus: namque ea tempestate imperatori nostro Constantio insigne Caesaris datum. <font size="-1"><sup>11</sup></font>  Quorum cum natu grandior, incertum qua causa, patris iudicio occidisset, repente Calocerus magister pecoris camelorum Cyprum insulam specie regni demens capessiverat. <font size="-1"><sup>12</sup></font> Quo excruciato, ut fas erat, servili aut latronum more, condenda urbe formandisque religionibus ingentem animum avocavit, simul novando militiae ordine. <font size="-1"><sup>13</sup></font> Et interea Gothorum Sarmatarumque stratae gentes, filiusque cunctorum minor, Constans nomine, Caesar fit. <font size="-1"><sup>14</sup></font> Cuius gratia reipublicae permixtionem fore ostentorum mira prodidere; quippe ea nocte, quae commissi imperii diem sequebatur, igni continuo caeli facies coliflagravit. <font size="-1"><sup>15</sup></font> Abhinc consumpto fere bieimio fratris filium, cui ex patre Dalmatio nomen fait, Caesarem iussit obsistentibus valide militaribus. <font size="-1"><sup>16</sup></font> Ita anno imperii tricesimo secundoque, cum totum orbem tredecim tenuisset, sexaginta natus atque amplius duo, in Persas tendens, a quis bellum erumpere occeperat, rure proximo Nicomediae &#151; Achyronam vocant &#151; excessit, cum id tetrum sidus regnis, quod crinitum vocant, portendisset. <font size="-1"><sup>17</sup></font> Funus relatum in urbem sui nominis. Quod sane populus Romanus aegerrime tulit, quippe cuius armis legibus clementi imperio quasi novatam urbem Romam arbitraretur. <font size="-1"><sup>18</sup></font> Pons per Danubium ductns; castra castellaque pluribus locis commode posita. <font size="-1"><sup>19</sup></font> Remotae olei frumentique adventiciae praebitiones, quibus Tripolis ac Nicaea acerbius angebantur. <font size="-1"><sup>20</sup></font> Quorum superiores Severi imperio gratantes civi obtulerant, verteratque gratiam muneribus in perniciem posterorum dissimulatio. Alteros Marcus Boionius afflixerat mulcta, quod Hipparchum praestanti ingenio indigenam fuisse ignoravissent. Fiscales molestiae severius pressae, cunctaque divino ritui paria viderentur, ni parum dignis ad publica aditum concessisset. <font size="-1"><sup>21</sup></font>  Quae quamquam saepius accidere, tamen in summo ingenio atque optimia reipublicae moribus, quamvis parva vitia, elucent magis eoque notantur facile; quin etiam acrius saepe officiunt, cum ob auctoris decus in virtutes potissimum accipiuntur atque ad imitandum invitamento sunt. <font size="-1"><sup>22</sup></font> Igitur confestim Dalmatius, incertum quo suasore, interficitur; statimque triennio post minimum maximumque fatali bello Constantinus cadit. <font size="-1"><sup>23</sup></font> Qua Constans victoria tumidior, simul per aetatem cautus parum atque animi vehemens, adhuc ministrorum pravitate exsecrabilis atque praeceps in avaritiam despectumque militarium anno post triumphum decimo Magnentii scelere circumventus est externarum sane gentium compressis motibus. <font size="-1"><sup>24</sup></font> Quarum obsides pretio quaesitos pueros venustiores quod cultius habuerat, libidine huiuscemodi arsisse pro certo habetur. <font size="-1"><sup>25</sup></font> Quae tamen vitia utinam mansissent! Namque Magnentii, utpote gentis barbarae, diro atrocique ingenio, simul his, quae post accidere, adeo exstincta omnia sunt, ut illud imperium haud iniuria desideraretur; <font size="-1"><sup>26</sup></font> tum quia Vetranio litterarum prorsus expers et ingenio stolidior idcircoque agresti vecordia pessimus, cum per Illyrios peditum magisterio milites curaret, dominationem ortus Moesiae superioris locis squalidioribus improbe occupaverat.
</p>

<p>
<a name="42"></a><b>42</B> <font size="-1"><sup>1</sup></font>  Eum Constantius cis mensem decimum facundiae vi deiectum imperio in privatum otium removit. <font size="-1"><sup>2</sup></font> Quae gloria post natum imperium soli processit eloquio clementiaque. <font size="-1"><sup>3</sup></font> Nam cum magna parte utrimque exercitus convenissent, habita ad speciem iudicii contione, quod fere vix aut multo sanguine obtinendum erat, eloquentia patravit. <font size="-1"><sup>4</sup></font> Quae res satis edocuit non modo domi, verum militiae quoque dicendi copiam praestare; qua demum vel ardua proclivius eo conficiuntur, si modestia atque integritate superet. <font size="-1"><sup>5</sup></font> Quod maxime cognitum e nostro principe; quem tamen, quo minus statim in hostes alios ad Italiam contenderet, hiems aspera clausaeque Alpes tardavere. <font size="-1"><sup>6</sup></font> Interim Romae corrupto vulgo, simul Magnentii odio Nepotianus, materna stirpe Flavio propinquus, caeso urbi praefecto armataque gladiatorum manu imperator fit. <font size="-1"><sup>7</sup></font> Cuius stolidum ingenium adeo plebi Romanae patribusque exitio fuit, uti passim domus fora viae templaque cruore atque cadaveribus opplerentur bustorum modo. <font size="-1"><sup>8</sup></font> Neque per eum tantum, verum etiam advolantibus Magnentianis, qui tricesimo die triduo minus hostem perculerant. <font size="-1"><sup>9</sup></font> Sed iam antea cum externi motus suspectarentur, Magnentius fratri Decentio Gallias, Constantius Gallo, cuius nomen suo mutaverat, Orientem Caesaribus commiserant. <font size="-1"><sup>10</sup></font> Ipsi inter se acrioribus proeliis per triennium congressi; ad extremum Constantius fugientem in Galliam persecutus vario ambos supplicio semet adegit interficere. <font size="-1"><sup>11</sup></font>  Et interea Iudaeorum seditio, qui Patricium nefarie in regni speciem sustulerant, oppressa. <font size="-1"><sup>12</sup></font> Neque multo post ob saevitiam atque animum trucem Gallus Augusti iussu interiit. <font size="-1"><sup>13</sup></font> Ita longo intervallo annum fere post septuagesimum relata ad unum cura reipublicae. <font size="-1"><sup>14</sup></font> Quae recens quieta a civili trepidatione Silvano in imperium coacto tentari rursus occeperat. <font size="-1"><sup>15</sup></font> Is namque Silvanus in Gallia ortus barbaris parentibus ordine militiae, simul a Magnentio ad Constantium transgressu pedestre ad magisterium adolescentior meruerat. <font size="-1"><sup>16</sup></font> E quo cum altius per metum seu dementiam conscendisset, legionum, a quis praesidium speraverat, tumuitu octavum circa ac vicesimum diem trucidatus est. <font size="-1"><sup>17</sup></font> Qua causa ne quid apud Gallos natura praecipites novaretur, praesertim Germanis pleraque earum partium populantibus Iulianum Caesarem cognatione acceptum sibi Transalpinis praefecit, isque nationes feras brevi subegit captis famosis regibus. <font size="-1"><sup>18</sup></font> Quae quamquam vi eius, fortuna principis tamen et consilio accidere. <font size="-1"><sup>19</sup></font> Quod adeo praestat, ut Tiberius Galeriusque subiecti aliis egregia pleraque, suo autem ductu atque auspicio minus paria experti sint. <font size="-1"><sup>20</sup></font> At Iulius Constantius, annos tres atque viginti augustum imperium regens, cum externis motibus, modo civilibus exercetur, aegre ab armis abest. <font size="-1"><sup>21</sup></font>  Quis tyrannide tantorum depulsa sustentatoque interim Persarum impetu genti Sarmatarum magno decore considens apud eos regem dedit. <font size="-1"><sup>22</sup></font> Quod Gnaeum Pompeium in Tigrane restituendo vixque paucos maiorum fecisse comperimus. <font size="-1"><sup>23</sup></font> Placidus clemensque pro negotio, litterarum ad elegantiam prudens atque orandi genere leni iocundoque; laboris patiens ac destinandi sagittas mire promptus; cibi omnis libidinis atque omnium cupidinum victor; cultu genitoris satis pius suique nimis custos; gnarus vita bonorum principum reipublicae quietem regi. <font size="-1"><sup>24</sup></font> Haec tanta tamque inclita tenue studium probandis provinciarum ac militiae rectoribus, simul ministrorum parte maxima absurdi mores, adhuc neglectus boni cuiusque foedavere. <font size="-1"><sup>25</sup></font> Atque uti verum absolvam brevi: ut imperatore ipso praeclarius, ita apparitorum plerisque magis atrox nihil.
</p>

<p class=border></P>

<p>
<table border=0 cellspacing=10 cellpadding=0 align=center>
<tr>
<td><a href="index.html">The Latin Library</A>
<td><a href="classics.html">The Classics Page</A>
</TABLE>
</P>
</BODY></HTML>