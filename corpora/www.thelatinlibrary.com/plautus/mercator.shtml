<html>
	<head>
		<title>
			Plautus: Mercator
		</title>
		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>
<p class=pagehead>T. MACCI PLAUTI MERCATOR</p>

<p class=border></p>

<p>
<b>PERSONAE</B>
</P>

<p>
<b>CHARINVS ADVLESCENS</B><br>
<b>ACANTHIO SERVVS</B><br>
<b>DEMIPHO SENEX</B><br>
<b>LYSIMACHVS SENEX</B><br>
<b>SERVVS</B><br>
<b>EVTYCHVS ADVLESCENS</B><br>
<b>PASICOMPSA MERETRIX</B><br>
<b>DORIPPA MATRONA</B><br>
<b>SYRA ANVS</B><br>
<b>COCVS</B>
</P>

<p class=shortborder></p>

<p>
<b>ARGVMENTVM I</B>
</P>

<p>
<b>M</B>issus mercatum ab suo adulescens patre<br>
<b>E</B>mit atque adportat scita forma mulierem.<br>
<b>R</B>equirit quae sit, postquam eam vidit, senex:<br>
<b>C</B>onfingit servos emptam matri pedisequam.<br>
<b>A</B>mat senex hanc, ac se simulans vendere<br>
<b>T</B>radit vicino; eum putat uxor sibi<br>
<b>O</B>bduxe scortum. tum Charinum ex fuga<br>
<b>R</B>etrahit sodalis, postquam amicam invenit.
</P>

<p>
<b>ARGVMENTVM II</B>
</P>

<p>
Mercatum asotum filium extrudit pater.<br>
is peregre missus redimit ancillam hospitis<br>
amore captus, advehit. nave exilit,<br>
pater advolat, vix visam ancillam deperit.<br>
cuius sit percontatur; servos pedisequam<br>
ab adulescente matri ait emptam ipsius.<br>
senex, sibi prospiciens, ut amico suo<br>
veniret natum orabat, natus ut suo:<br>
hic filium subdiderat vicini, pater<br>
vicinum; praemercatur ancillam senex.<br>
eam domi deprehensam coniunx illius<br>
vicini scortum insimulat, protelat virum.<br>
mercator expes patria fugere destinat,<br>
prohibetur a sodale, qui patrem illius<br>
orat cum suo patre, nato ut cederet.~
</P>

<p>
<b>ACTVS I</B>
</P>

<p>
<b>I.i</B><br>
<b>CHARINVS</B> Duas res simul nunc agere decretumst mihi:<br>
et argumentum et meos amores eloquar.<br>
non ego item facio ut alios in comoediis<br>
&lt;vi> vidi amoris facere, qui aut nocti aut die<br>
aut soli aut lunae miserias narrant suas:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;5<br>
quos pol ego credo humanas querimonias<br>
non tanti facere, quid velint quid non velint;<br>
vobis narrabo potius meas nunc miserias.<br>
graece haec vocatur Emporos Philemonis,<br>
eadem Latine Mercator Macci Titi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;10<br>
pater ad mercatum hinc me meus misit Rhodum;<br>
biennium iam factum est, postquam abii domo.<br>
ibi amare occepi forma eximia mulierem.<br>
sed ea ut sim implicitus dicam, si operaest auribus<br>
atque advortendum ad animum adest benignitas.&nbsp;&nbsp;&nbsp;&nbsp;&nbsp;15<br>
et hoc parum hercle more amatorum institi:<br>
~per mea per conatus sum uos sumque inde exilico.<br>
nam amorem haec cuncta vitia sectari solent,<br>
cura aegritudo nimiaque elegantia,<br>
[haec non modo illum qui amat, sed quemque attigit&nbsp;&nbsp;&nbsp;&nbsp;20<br>
magno atque solido multat infortunio,<br>
nec pol profecto quisquam sine grandi malo<br>
praequam res patitur studuit elegantiae.<br>
sed amori accedunt etiam haec, quae dixi minus:<br>
insomnia, aerumna, error, terror et fuga,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;25<br>
ineptia stultitiaque adeo et temeritas,<br>
incogitantia excors, immodestia,<br>
petulantia et cupiditas, malevolentia,<br>
inertia, aviditas, desidia, iniuria,<br>
inopia, contumelia et dispendium,]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;30<br>
multiloquium: parumloquium hoc ideo fit quia,<br>
quae nihil attingunt ad rem nec sunt usui,<br>
tam amator profert saepe advorso tempore;<br>
hoc pauciloquium rursum idcirco praedico,<br>
quia nullus umquam amator adeost callide&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;35<br>
facundus, quae in rem sint suam ut possit loqui.<br>
nunc vos mi irasci ob multiloquium non decet:<br>
eodem quo amorem Venus mi hoc legavit die.<br>
illuc revorti certumst, conata eloquar.<br>
principio &lt;ut ex> ephebis aetate exii&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;40<br>
atque animus studio amotus puerilist meus,<br>
amare valide coepi hinc meretricem: ilico<br>
res exulatum ad illam clam abibat patris.<br>
leno importunus, dominus eius mulieris,<br>
vi summa ut quicque poterat rapiebat domum.&nbsp;&nbsp;&nbsp;&nbsp;45<br>
obiurigare pater haec noctes et dies,<br>
perfidiam, iniustitiam lenonum expromere;<br>
lacerari valide suam rem, illius augerier.<br>
summo haec clamore; interdum mussans conloqui:<br>
abnuere, negitare adeo me natum suom.&nbsp;&nbsp;&nbsp;&nbsp;&nbsp;&nbsp;&nbsp;50<br>
conclamitare tota urbe et praedicere,<br>
omnes tenerent mutuitanti credere.<br>
amorem multos inlexe in dispendium:<br>
intemperantem, non modestum, iniurium<br>
trahere, exhaurire me quod quirem ab se domo;&nbsp;&nbsp;&nbsp;&nbsp;&nbsp;&nbsp;55<br>
ratione pessuma a me ea quae ipsus optuma<br>
omnis labores invenisset perferens,<br>
in amoribus diffunditari ac didier.<br>
convicium tot me annos iam se pascere;<br>
quod nisi puderet, ne luberet vivere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;60<br>
sese extemplo ex ephebis postquam excesserit,<br>
non, ut ego, amori neque desidiae in otio<br>
operam dedisse, neque potestatem sibi<br>
fuisse; adeo arte cohibitum esse &lt;se> a patre:<br>
multo opere immundo rustico se exercitum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;65<br>
neque nisi quinto anno quoque ~positum visere<br>
urbem, atque extemplo inde, ut spectavisset peplum,<br>
rus rusum confestim exigi solitum a patre.<br>
ibi multo primum sese familiarium<br>
laboravisse, quom haec pater sibi diceret:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;70<br>
'tibi aras, tibi occas, tibi seris, tibi idem metis,<br>
tibi denique iste pariet laetitiam labos.'<br>
postquam recesset vita patrio corpore,<br>
agrum se vendidisse atque ea pecunia<br>
navem, metretas quae trecentas tolleret,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;75<br>
parasse atque ea se mercis mercatum undique,<br>
adeo dum, quae tum haberet, peperisset bona;<br>
me idem decere, si ut deceret me forem.<br>
ego me ubi invisum meo patri esse intellego&nbsp;&nbsp;&nbsp;&nbsp;&nbsp;79-80<br>
atque odio me esse quoi placere aequom fuit,&nbsp;&nbsp;&nbsp;&nbsp;&nbsp;&nbsp;81<br>
amens amansque ut animum offirmo meum,<br>
dico esse iturum me mercatum, si velit:<br>
amorem missum facere me, dum illi obsequar.<br>
agit gratias mi atque ingenium adlaudat meum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;85<br>
sed mea promissa non neglexit persequi.<br>
aedificat navem cercurum et mercis emit,<br>
parata navi imponit, praeterea mihi<br>
talentum argenti ipsus sua adnumerat manu;<br>
servom una mittit, qui olim puero parvolo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;90<br>
mihi paedagogus fuerat, quasi uti mihi foret<br>
custos. his sic confectis navem solvimus.<br>
Rhodum venimus, ubi quas merces vexeram<br>
omnis ut volui vendidi ex sententia.<br>
lucrum ingens facio praeterquam mihi meus pater&nbsp;&nbsp;&nbsp;&nbsp;&nbsp;95<br>
dedit aestimatas merces: ita peculium<br>
conficio grande. sed dum in portu illi ambulo,<br>
hospes me quidam adgnovit, ad cenam vocat.<br>
venio, decumbo acceptus hilare atque ampliter.<br>
discubitum noctu ut imus, ecce ad me advenit&nbsp;&nbsp;&nbsp;&nbsp;&nbsp;&nbsp;&nbsp;&nbsp;100<br>
mulier, qua mulier alia nullast pulchrior;<br>
ea nocte mecum illa hospitis iussu fuit.<br>
vosmet videte quam mihi valde placuerit:<br>
postridie hospitem adeo, oro ut vendat mihi,<br>
dico eius pro meritis gratum me et munem fore.&nbsp;&nbsp;&nbsp;&nbsp;&nbsp;105<br>
quid verbis opus est? emi, atque advexi heri.<br>
eam me advexisse nolo resciscat pater.<br>
modo eam reliqui ad portum in navi et servolum.<br>
sed quid currentem servom a portu conspicor,<br>
quem navi abire vetui? timeo quid siet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;110
</P>

<p>
<b>I.ii</B><br>
<b>ACANTHIO</B> Ex summis opibus viribusque usque experire, nitere,<br>
erus ut minor opera tua servetur: agedum, Acanthio,<br>
abige abs te lassitudinem, cave pigritiae praeverteris.<br>
simul enicat suspiritus (vix suffero hercle anhelitum),<br>
simul autem plenis semitis qui adversum eunt: aspellito,&nbsp;&nbsp;&nbsp;&nbsp;&nbsp;&nbsp;&nbsp;&nbsp;115<br>
detrude, deturba in viam. haec disciplina hic pessumast:<br>
currenti properanti haud quisquam dignum habet decedere.<br>
ita tres simitu res agendae sunt, quando unam occeperis:<br>
et currendum et pugnandum et autem iurigandum est in via.<br>
<b>CHAR.</B> Quid illuc est quod ille tam expedite exquirit cursuram
sibi?&nbsp;&nbsp;&nbsp;&nbsp;&nbsp; 120<br>
curaest, negoti quid sit aut quid nuntiet. <b>ACAN.</B> Nugas ago.<br>
quam restito, tam maxime res in periclo vortitur.<br>
<b>CHAR.</B> Mali nescio quid nuntiat. <b>ACAN.</B> Genua hunc cursorem
deserunt;<br>
perii, seditionem facit lien, occupat praecordia,<br>
perii, animam nequeo vertere, nimis nihili tibicen siem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;125<br>
[<b>CHAR.</B> At tu edepol sume laciniam atque absterge sudorem tibi.]<br>
numquam edepol omnes balineae mi hanc lassitudinem eximent.<br>
domin an foris dicam esse erum Charinum? <b>CHAR.</B> Ego animi pendeo.<br>
quid illud sit negoti lubet scire, ex hoc metu ut eximar.<br>
<b>ACAN.</B> At etiam asto? at etiam cesso foribus facere hisce assulas?&nbsp;&nbsp;&nbsp;&nbsp;&nbsp;&nbsp;130<br>
aperite aliquis. ubi Charinus est erus? domin est an foris?<br>
num quisquam adire ad ostium dignum arbitratur? <b>CHAR.</B> Ecce me,<br>
Acanthio, quem quaeris. <b>ACAN.</B> Nusquamst disciplina ignavior.<br>
<b>CHAR.</B> Quae te malae res agitant? <b>ACAN.</B> Multae, ere, te
atque me.<br>
<b>CHAR.</B> Quid est negoti? <b>ACAN.</B> Periimus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;135<br>
<b>CHAR.</B> Principium &lt;id> inimicis dato.<br>
<b>ACAN.</B> At tibi sortito id optigit.<br>
<b>CHAR.</B> Loquere id negoti quidquid est. <b>ACAN.</B> Placide,
volo adquiescere.<br>
tua causa rupi ramites, iam dudum sputo sanguinem.<br>
<b>CHAR.</B> Resinam ex melle Aegyptiam vorato, salvom feceris.<br>
<b>ACAN.</B> At edepol tu calidam picem bibito, aegritudo abscesserit.&nbsp;&nbsp;&nbsp;&nbsp;140<br>
<b>CHAR.</B> Hominem ego iracundiorem quam te novi neminem.<br>
<b>ACAN.</B> At ego maledicentiorem quam te novi neminem.<br>
<b>CHAR.</B> Sin saluti quod tibi esse censeo, id consuadeo?<br>
<b>ACAN.</B> Apage istiusmodi salutem, &lt;cum> cruciatu quae advenit.<br>
<b>CHAR.</B> Dic mihi, an boni quid usquamst, quod quisquam uti possiet&nbsp;&nbsp;145<br>
sine malo omni, aut ne laborem capias cum illo uti voles?<br>
<b>ACAN.</B> Nescio ego istaec: philosophari numquam didici neque scio.<br>
ego bonum, malum quo accedit, mihi dari haud desidero.<br>
<b>CH.</B> Cedo tuam mihi dexteram, agedum, Acanthio. <b>AC.</B> Em
dabitur, tene.<br>
<b>CHAR.</B> Vin tu te mihi obsequentem esse an nevis? <b>ACAN.</B>
Opera licet&nbsp;&nbsp;&nbsp;&nbsp;&nbsp; 150<br>
experiri, qui me rupi causa currendo tua,<br>
ut quae scirem scire actutum tibi liceret. <b>CHAR.</B> Liberum<br>
caput tibi faciam &lt;cis> paucos mensis. <b>ACAN.</B> Palpo percutis.<br>
<b>CHAR.</B> Egon ausim tibi usquam quicquam facinus falsum proloqui?&nbsp;&nbsp;154-155<br>
quin iam prius quam sum elocutus, scis si mentiri volo. <b>AC.</B>
Ah,&nbsp;&nbsp;&nbsp;&nbsp; 156<br>
lassitudinem hercle verba tua mihi addunt, enicas.<br>
<b>CH.</B> Sicine mi obsequens es? <b>AC.</B> Quid vis faciam? <b>CH.</B>
Tun? id quod volo.<br>
<b>AC.</B> Quid &lt;id> est igitur quod vis? <b>CH.</B> Dicam. <b>AC.</B>
Dice. <b>CH.</B> At enim<br>
&nbsp;&nbsp;&nbsp;&nbsp;&nbsp; placide volo.<br>
<b>ACAN.</B> Dormientis spectatores metuis ne ex somno excites?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;160<br>
<b>CHAR.</B> Vae tibi. <b>ACAN.</B> Tibi equidem a portu adporto hoc&#151;
<b>CHAR.</B>
Quid<br>
&nbsp;&nbsp;&nbsp;&nbsp; fers? dic mihi.<br>
<b>ACAN.</B> Vim metum, cruciatum curam, iurgiumque atque inopiam.<br>
<b>CHAR.</B> Perii, tu quidem thensaurum huc mi adportavisti mali.<br>
nullus sum. <b>AC.</B> Immo es&#151; <b>CH.</B> Scio iam, miserum dices
tu. <b>AC.</B> Dixi ego tacens.<br>
<b>CHAR.</B> Quid istuc est mali? <b>ACAN.</B> Ne rogites, maxumum
infortunium est.&nbsp;&nbsp;&nbsp;&nbsp; 165<br>
<b>CHAR.</B> Obsecro, dissolve iam me; nimis diu animi pendeo.<br>
<b>ACAN.</B> Placide, multa exquirere etiam prius volo quam vapulem.<br>
<b>CHAR.</B> Hercle vero vapulabis, nisi iam loquere aut hinc abis.<br>
<b>ACAN.</B> Hoc sis vide, ut palpatur. nullust, quando occepit, blandior.<br>
<b>CHAR.</B> Obsecro hercle oroque ut istuc quid sit actutum indices,&nbsp;&nbsp;&nbsp;&nbsp;&nbsp;&nbsp;170<br>
quandoquidem mihi supplicandum servolo video meo.<br>
<b>AC.</B> Tandem indignus videor? <b>CHAR.</B> Immo dignus. <b>AC.</B>
Equidem credidi.<br>
<b>CHAR.</B> Obsecro, num navis periit? <b>ACAN.</B> Salvast navis,
ne time.<br>
<b>CH.</B> Quid alia armamenta? <b>AC.</B> Salva et sana sunt. <b>CH.</B>
Quin tu expedis<br>
quid siet quod me per urbem currens quaerebas modo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;175<br>
<b>ACAN.</B> Tu quidem ex ore orationem mi eripis. <b>CHAR.</B> Taceo.
<b>ACAN.</B>
Tace.<br>
credo, si boni quid ad te nuntiem, instes acriter,<br>
qui nunc, quom malum audiendumst, flagitas me ut eloquar.<br>
<b>CHAR.</B> Obsecro hercle te, istuc ut tu mihi malum facias palam.<br>
<b>AC.</B> Eloquar, quandoquidem me oras. tuos pater&#151; <b>CH.</B> Quid
meus pater?&nbsp;&nbsp;&nbsp;&nbsp;&nbsp; 180<br>
<b>ACAN.</B> Tuam amicam&#151; <b>CHAR.</B> Quid eam? <b>ACAN.</B> Vidit.
<b>CHAR.</B>
Vidit? vae<br>
&nbsp;&nbsp;&nbsp;&nbsp; misero mihi.<br>
[hoc quod te rogo responde. <b>ACAN.</B> Quin tu, si quid vis, roga.]<br>
<b>CH.</B> Qui potuit videre? <b>AC.</B> Oculis. <b>CH.</B> Quo pacto?
<b>AC.</B>
Hiantibus.<br>
<b>CHAR.</B> In hinc dierectus? nugare in re capitali mea.<br>
<b>ACAN.</B> Qui, malum, ego nugor, si tibi quod me rogas respondeo?&nbsp;&nbsp;&nbsp;&nbsp;&nbsp;&nbsp;185<br>
<b>CHAR.</B> Certen vidit? <b>ACAN.</B> Tam hercle certe quam ego te
aut tu me vides.<br>
<b>CHAR.</B> Vbi eam vidit? <b>ACAN.</B> Intus intra navem, ut prope
astitit;<br>
et cum ea confabulatust. <b>CHAR.</B> Perdidisti me, pater.<br>
eho tu, eho tu, quin cavisti ne eam videret, verbero?<br>
quin, sceleste, abstrudebas, ne eam conspiceret pater?&nbsp;&nbsp;&nbsp;&nbsp;&nbsp;190<br>
<b>ACAN.</B> Quia negotiosi eramus nos nostris negotiis:<br>
armamentis complicandis [et] componendis studuimus.<br>
dum haec aguntur, lembo advehitur tuos pater pauxillulo,<br>
neque quisquam hominem conspicatust, donec in navem subit.<br>
<b>CHAR.</B> Nequiquam, mare, subterfugi a tuis tempestatibus:&nbsp;&nbsp;&nbsp;&nbsp;195<br>
equidem me iam censebam esse in terra atque in tuto loco,<br>
verum video med ad saxa ferri saevis fluctibus.<br>
loquere porro, quid sit actum. <b>ACAN.</B> Postquam aspexit mulierem,<br>
rogitare occepit cuia esset. <b>CHAR.</B> Quid respondit? <b>ACAN.</B>
Ilico&nbsp;&nbsp;&nbsp; 199-200<br>
occucurri atque interpello, matri te ancillam tuae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;201<br>
emisse illam. <b>CHAR.</B> Visun est tibi credere id? <b>ACAN.</B>
Etiam rogas?<br>
sed scelestus subigitare occepit. <b>CHAR.</B> Illamne, obsecro?<br>
<b>ACAN.</B> Mirum quin me subigitaret. <b>CHAR.</B> Edepol cor miserum
meum,<br>
quod guttatim contabescit, quasi in aquam indideris salem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;205<br>
perii. <b>ACAN.</B> Em istuc unum verbum dixisti verissimum.<br>
stultitia istaec est. <b>CHAR.</B> Quid faciam? credo, non credet pater,<br>
si illam matri meae &lt;me> emisse dicam; post autem mihi<br>
scelus videtur, me parenti proloqui mendacium.<br>
neque ille credet, neque credibile est forma eximia mulierem,&nbsp;&nbsp;&nbsp;&nbsp;&nbsp;&nbsp;&nbsp;210<br>
eam me emisse ancillam matri. <b>ACAN.</B> Non taces, stultissime?<br>
credet hercle, nam credebat iam mihi. <b>CHAR.</B> Metuo miser,<br>
ne patrem prehendat, ut sit gesta res, suspicio.<br>
hoc quod te rogo responde &lt;quaeso>. <b>ACAN.</B> Quaeso quid rogas?<br>
<b>CHAR.</B> Num esse amicam suspicari visus est? <b>ACAN.</B> Non
visus est.&nbsp;&nbsp; 215<br>
quin quicque ut dicebam mihi credebat. <b>CHAR.</B> Verum, ut tibi
quidem<br>
visus est. <b>ACAN.</B> Non, sed credebat. <b>CHAR.</B> Vae mihi misero,
nullus sum.<br>
sed quid ego hic in lamentando pereo, ad navem non eo?<br>
sequere. <b>ACAN.</B> Si istac ibis, commodum obviam venies patri;<br>
postea aspiciet te timidum esse atque exanimatum: ilico&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;220<br>
retinebit, rogitabit unde illam emeris, quanti emeris:<br>
timidum temptabit te. <b>CHAR.</B> Hac ibo potius. iam censes patrem<br>
abiisse a portu? <b>ACAN.</B> Quin ea ego huc praecucurri gratia,<br>
ne te opprimeret imprudentem atque electaret. <b>CHAR.</B> Optime.&#151;

</P>

<p>
<b>ACTVS II</B>
</P>

<p>
<b>II.i</B><br>
<b>DEMIPHO</B> Miris modis di ludos faciunt hominibus&nbsp;&nbsp;&nbsp;&nbsp;&nbsp;&nbsp;225<br>
mirisque exemplis somnia in somnis danunt.<br>
velut ego nocte hac quae praeteriit proxuma<br>
in somnis egi satis et fui homo exercitus.<br>
mercari visus mihi sum formosam capram;<br>
ei ne noceret quam domi ante habui capram&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;230<br>
neu discordarent, si ambae in uno essent loco,<br>
posterius quam mercatus fueram, visus sum<br>
in custodelam simiae concredere.<br>
ea simia adeo post haud multo ad me venit,<br>
male mihi precatur et facit convicium:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;235<br>
ait sese illius opera atque adventu caprae<br>
flagitium et damnum fecisse haud mediocriter;<br>
dicit capram, quam dederam servandam sibi,<br>
suae uxoris dotem ambedisse oppido.<br>
mi illud videri mirum, ut una illaec capra&nbsp;&nbsp;&nbsp;&nbsp;&nbsp;&nbsp;&nbsp;&nbsp;240<br>
uxoris simiai dotem ambederit.<br>
instare factum simia, atque hoc denique<br>
respondet, ni properem illam ab sese abducere,<br>
ad me domum intro ad uxorem ducturum meam.<br>
atque oppido hercle bene velle illi visus sum,&nbsp;&nbsp;&nbsp;&nbsp;&nbsp;245<br>
ast non habere cui commendarem capram;<br>
quo magis quid facerem cura cruciabar miser.<br>
interea ad me haedus visust adgredirier,<br>
infit mihi praedicare, sese ab simia<br>
capram abduxisse, et coepit inridere me;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;250<br>
ego enim lugere atque abductam illam aegre pati.<br>
hoc quam ad rem credam pertinere somnium,<br>
nequeo invenire; nisi capram illam suspicor<br>
iam me invenisse quae sit aut quid voluerit.<br>
ad portum hinc abii mane cum luci simul;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;255<br>
postquam id quod volui transegi, atque ego conspicor<br>
navem ex Rhodo quast heri advectus filius;<br>
conlibitumst illuc mihi nescio qui visere:<br>
inscendo in lembum atque ad navem devehor.<br>
atque ego illi aspicio forma eximia mulierem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;260<br>
filius quam advexit meus matri ancillam suae.<br>
quam ego postquam aspexi, non ita amo ut sani solent<br>
homines, sed eodem pacto ut insani solent.<br>
amavi hercle equidem ego olim in adulescentia,<br>
verum ad hoc exemplum numquam, ut nunc insanio.&nbsp;&nbsp;&nbsp;&nbsp;265<br>
unum quidem hercle iam scio, periisse me;<br>
vosmet videte ceterum quanti siem.<br>
nunc hoc profecto sic est: haec illast capra;<br>
verum hercle simia illa atque haedus mihi malum<br>
adportant, atque eos esse quos dicam hau scio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;270<br>
sed conticiscam, nam eccum it vicinus foras.
</P>

<p>
<b>II.ii</B><br>
<b>LYSIMACHVS</B> Profecto ego illunc hircum castrari volo,<br>
ruri qui vobis exhibet negotium.<br>
<b>DEM.</B> Nec omen illud mihi nec auspicium placet.<br>
quasi hircum metuo ne uxor me castret mea.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;275<br>
[atque illius haec nunc simiae partis ferat.]<br>
<b>LYS.</B> I tu hinc ad villam atque istos rastros vilico<br>
Pisto ipsi facito coram ut tradas in manum.<br>
uxori facito ut nunties, negotium<br>
mihi esse in urbe, ne me exspectet; nam mihi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;280<br>
tris hodie litis iudicandas dicito.<br>
ei, et hoc memento dicere. <b>SERVVS</B> Numquid amplius?<br>
<b>LYS.</B> Tantumst. <b>DEM.</B> Lysimache, salve. <b>LYS.</B> Euge,
Demipho,<br>
salveto. quid agis? quid fit? <b>DEM.</B> Quod miserrumus.<br>
<b>LYS.</B> Di melius faxint. <b>DEM.</B> Di hoc quidem faciunt. <b>LYS.</B>
Quid est?&nbsp;&nbsp;&nbsp;&nbsp; 285<br>
<b>DEM.</B> Dicam, si videam tibi esse operam aut otium.<br>
<b>LYS.</B> Quamquam negotiumst, si quid vis, Demipho,<br>
non sum occupatus umquam amico operam dare.<br>
<b>DEM.</B> Benignitatem tuam mi experto praedicas.<br>
quid tibi ego aetatis videor? <b>LYS.</B> Acherunticus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;290<br>
senex vetus, decrepitus. <b>DEM.</B> Pervorse vides.<br>
puer sum, Lysimache, septuennis. <b>LYS.</B> Sanun es,<br>
qui puerum te esse dicas? <b>DEM.</B> Vera praedico.<br>
<b>LYS.</B> Modo hercle in mentem venit, quid tu diceres:<br>
senex quom extemplo est, iam nec sentit nec sapit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;295<br>
aiunt solere eum rusum repuerascere.<br>
<b>DEM.</B> Immo bis tanto valeo quam valui prius.<br>
<b>LYS.</B> Bene hercle factum, et gaudeo. <b>DEM.</B> Immo si scias,<br>
oculis quoque etiam plus iam video quam prius.<br>
<b>LYS.</B> Benest. <b>DEM.</B> Malae rei dico. <b>LYS.</B> Iam istuc
non benest.&nbsp; 300<br>
<b>DEM.</B> Sed ausimne ego tibi eloqui fideliter?<br>
<b>LYS.</B> Audacter. <b>DEM.</B> Animum advorte. <b>LYS.</B> Fiet
sedulo.<br>
<b>DEM.</B> Hodie ire in ludum occepi litterarium,<br>
Lysimache. ternas scio iam. <b>LYS.</B> Quid ternas? <b>DEM.</B> Amo.<br>
<b>LYS.</B> Tun capite cano amas, senex nequissime?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;305<br>
<b>DEM.</B> Si canum seu istuc rutilum sive atrumst, amo.<br>
<b>LYS.</B> Ludificas nunc tu me hic, opinor, Demipho.<br>
<b>DEM.</B> Decide collum stanti, si falsum loquor;<br>
vel, ut scias me amare, cape cultrum ac seca<br>
digitum vel aurem vel tu nasum vel labrum:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;310<br>
si movero me seu secari sensero,<br>
Lysimache, auctor sum ut me amando enices.<br>
<b>LYS.</B> Si umquam vidistis pictum amatorem, em illic est.<br>
nam meo quidem animo vetulus decrepitus senex<br>
tantidemst quasi sit signum pictum in pariete.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;315<br>
<b>DEM.</B> Nunc tu me, credo, castigare cogitas.<br>
<b>LYS.</B> Egon te? <b>DEM.</B> Nihil est iam quod tu mihi suscenseas:<br>
fecere tale ante alii spectati viri.<br>
humanum amarest, humanum autem ignoscerest:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;319-320<br>
ne sis me obiurga, hoc non voluntas me impulit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;321<br>
<b>LYS.</B> Quin non obiurgo. <b>DEM.</B> At ne deteriorem tamen<br>
hoc facto ducas. <b>LYS.</B> Egon te? ah, ne di siverint.<br>
<b>D.</B> Vide sis modo etiam. <b>L.</B> Visumst. <b>D.</B> Certen?
<b>LYS.</B>
Perdis me.<br>
hic homo ex amore insanit. numquid vis? <b>DEM.</B> Vale.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;325<br>
<b>LYS.</B> Ad portum propero, nam ibi mihi negotium est.<br>
<b>DEM.</B> Bene ambulato. <b>LYS.</B> Bene vale.&#151; <b>DEM.</B> Bene
sit tibi.<br>
quin mihi quoque etiamst ad portum negotium.<br>
nunc adeo ibo illuc. sed optume gnatum meum<br>
video eccum. opperiar hominem. hoc nunc mihi viso opust,&nbsp;&nbsp;&nbsp;&nbsp;&nbsp;&nbsp;&nbsp;330<br>
huic persuadere quo modo potis siem,<br>
ut illam vendat neve det matri suae;<br>
nam ei dono advexe audivi. sed praecauto opust,<br>
ne hic illam me animum adiecisse aliqua sentiat.
</P>

<p>
<b>II.iii</B><br>
<b>CHARINVS</B> Homo me miserior nullust aeque, opinor,&nbsp;&nbsp;&nbsp;&nbsp;&nbsp;335<br>
neque advorsa cui plura sint sempiterna;<br>
satin quidquid est, quam rem agere occepi,<br>
proprium nequit mihi evenire quod cupio?<br>
ita mihi mala res aliqua obicitur,<br>
bonum quae meum comprimit consilium.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;340<br>
miser amicam mihi paravi, animi causa, pretio ~ eripui,<br>
ratus clam patrem &lt;me> meum posse habere:<br>
is rescivit et vidit, et perdidit me;<br>
neque is cum roget quid loquar cogitatumst,<br>
ita animi decem in pectore incerti certant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;345<br>
nec quid corde nunc consili capere possim<br>
scio, tantus cum cura meost error animo,<br>
dum servi mei perplacet mihi consilium,<br>
dum rursum haud placet nec pater potis videtur<br>
induci ut putet matri ancillam emptam esse illam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;350<br>
nunc si dico ut res est atque illam mihi me<br>
emisse indico, quem ad modum existumet me?<br>
atque illam abstrahat, trans mare hinc venum asportet;<br>
scio saevos quam sit, domo doctus. igitur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;354-355<br>
hocine est amare? arare mavelim, quam sic amare.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;356<br>
iam hinc olim invitum domo extrusit ab se,<br>
mercatum ire iussit: ibi hoc malum ego inveni.<br>
ubi voluptatem aegritudo vincat, quid ibi inest amoeni?<br>
nequiquam abdidi, abscondidi, abstrusam habebam:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;360<br>
muscast meus pater, nil potest clam illum haberi,<br>
nec sacrum nec tam profanum quicquam est, quin ibi ilico adsit.<br>
nec, qui rebus meis confidam mi ulla spes in corde certast.<br>
<b>DEM.</B> Quid illuc est quod solus secum fabulatur filius?<br>
sollicitus mihi nescio qua re videtur. <b>CHAR.</B> Attatae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;365<br>
meus pater hic quidem est quem video. ibo, adloquar. quid fit, pater?<br>
<b>DEM.</B> Vnde incedis, quid festinas, gnate mi? <b>CHAR.</B> Recte,
pater.<br>
<b>DEM.</B> Ita volo, sed istuc quid est, tibi quod commutatust color?<br>
numquid tibi dolet? <b>CHAR.</B> Nescio quid meo animost aegre, pater.<br>
poste hac nocte non quievi satis mea ex sententia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;370<br>
<b>DEM.</B> [Per mare ut vectu's, nunc oculi terram mirantur tui.<br>
<b>CH.</B> Magis opinor&#151; <b>D.</B> Id est profecto; verum actutum
abscesserit.]<br>
ergo edepol palles. si sapias, eas ac decumbas domi.<br>
<b>CHAR.</B> Otium non est: mandatis rebus praevorti volo.<br>
<b>DEM.</B> Cras agito, perendie agito. <b>CHAR.</B> Saepe ex te audivi,
pater:&nbsp;&nbsp;&nbsp;&nbsp;&nbsp; 375<br>
rei mandatae omnis sapientis primum praevorti decet.<br>
<b>DEM.</B> Age igitur; nolo advorsari tuam advorsum sententiam.<br>
<b>CHAR.</B> Salvos sum, siquidem isti dicto solida et perpetuast fides.<br>
<b>DEM.</B> Quid illuc est quod ille a me solus se in consilium sevocat?<br>
[iam] non vereor ne illam me amare hic potuerit resciscere;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;380<br>
quippe haud etiam quicquam inepte feci, amantes ut solent.<br>
<b>CHAR.</B> Res adhuc quidem hercle in tutost, nam hunc nescire sat
scio<br>
de illa amica; quod si sciret, esset alia oratio.<br>
<b>D.</B> Quin ego hunc adgredior de illa? <b>CH.</B> Quin ego hinc
me amolior?<br>
eo ego, ut quae mandata amicus amicis tradam. <b>DEM.</B> Immo mane;&nbsp;&nbsp;&nbsp;&nbsp;&nbsp;&nbsp;385<br>
paucula etiam sciscitare prius volo. <b>CHAR.</B> Dic quid velis.<br>
<b>DEM.</B> Vsquene valuisti? <b>CHAR.</B> Perpetuo recte, dum quidem
illic fui;<br>
verum in portum huc ut sum advectus, nescio qui animus mihi dolet.<br>
<b>DEM.</B> Nausea edepol factum credo; verum actutum abscesserit.<br>
sed quid ais? ecquam tu advexti tuae matri ancillam e Rhodo?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;390<br>
<b>CHAR.</B> Advexi. <b>DEM.</B> Quid? ea ut videtur mulier? <b>CH.</B>
Non edepol mala.<br>
<b>DEM.</B> Vt moratast? <b>CHAR.</B> Nullam vidi melius mea sententia.<br>
<b>D.</B> Mihi quidem edepol visast, quom illam vidi. <b>CH.</B> Eho
an vidisti, pater?<br>
<b>DEM.</B> Vidi. verum non ex usu nostrost, neque adeo placet.<br>
<b>CH.</B> Qui vero? <b>D.</B> Quia ~non nostra formam habet dignam
domo.&nbsp;&nbsp;&nbsp;&nbsp;&nbsp;&nbsp;&nbsp; 395<br>
nihil opust nobis ancilla nisi quae texat, quae molat,<br>
lignum caedat, pensum faciat, aedis verrat, vapulet,<br>
quae habeat cottidianum familiae coctum cibum:<br>
horunc illa nihilum quicquam facere poterit. <b>CHAR.</B> Admodum.<br>
ea causa equidem illam emi, dono quam darem matri meae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;400<br>
<b>DEM.</B> Ne duas, neve te advexisse dixeris. <b>CHAR.</B> Di me
adiuvant. 401-402<br>
<b>DEM.</B> Labefacto paulatim. verum quod praeterii dicere,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;403<br>
neque illa matrem satis honeste tuam sequi poterit comes,<br>
neque sinam. <b>CHAR.</B> Qui vero? <b>DEM.</B> Quia illa forma matrem
familias<br>
flagitium sit si sequatur; quando incedat per vias,<br>
contemplent, conspiciant omnes, nutent, nictent, sibilent,<br>
vellicent, vocent, molesti sint; occentent ostium:<br>
impleantur elegeorum meae fores carbonibus.<br>
atque, ut nunc sunt maledicentes homines, uxori meae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;410<br>
mihique obiectent lenocinium facere. nam quid eost opus?<br>
<b>CHAR.</B> Hercle qui tu recte dicis, et tibi adsentior.<br>
sed quid illa nunc fiet? <b>DEM.</B> Recte. ego emero matri tuae<br>
ancillam viraginem aliquam non malam, forma mala,<br>
ut matrem addecet familias, aut Syram aut Aegyptiam:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;415<br>
ea molet, coquet, conficiet pensum, pinsetur flagro,<br>
neque propter eam quicquam eveniet nostris foribus flagiti.<br>
<b>CHAR.</B> Quid si igitur reddatur illi unde empta est? <b>DEM.</B>
Minime gentium.<br>
<b>CHAR.</B> Dixit se redhibere, si non placeat. <b>DEM.</B> Nihil
istoc opust:<br>
litigari nolo ego usquam, tuam autem accusari fidem;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;420<br>
multo edepol si quid faciendumst facere damni mavolo,<br>
quam opprobramentum aut flagitium muliebre exferri domo.<br>
me tibi illam posse opinor luculente vendere.<br>
<b>CHAR.</B> Dum quidem hercle ne minoris vendas quam ego emi, pater.&nbsp;&nbsp;&nbsp;&nbsp;&nbsp;424-425<br>
<b>DEM.</B> Tace modo: senex est quidam, qui illam mandavit mihi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;426<br>
ut emerem &lt;aut> ad istanc faciem. <b>CHAR.</B> At mihi quidam adulescens,
pater,<br>
mandavit ad illam faciem, ita ut illaec est, emerem sibi.<br>
<b>DEM.</B> Viginti minis opinor posse me illam vendere.<br>
<b>CHAR.</B> At ego si velim, iam dantur septem et viginti minae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;430<br>
<b>DEM.</B> At ego&#151; <b>CHAR.</B> Quin ego, inquam&#151; <b>DEM.</B> Ah,
nescis quid dicturus sum,<br>
&nbsp;&nbsp;&nbsp;&nbsp; tace.<br>
tris minas accudere etiam possum, ut triginta sient.<br>
<b>CH.</B> Quo vortisti? <b>D.</B> Ad illum qui emit. <b>CH.</B> Vbinamst
is homo gentium?<br>
<b>DEM.</B> Eccillum video. iubet quinque me addere etiam nunc minas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;434-435<br>
<b>CHAR.</B> Hercle illunc divi infelicent, quisquis est. <b>DEM.</B>
Ibidem mihi&nbsp;&nbsp;&nbsp;&nbsp;&nbsp; 436<br>
etiam nunc adnutat addam sex minas. <b>CHAR.</B> Septem mihi.<br>
<b>DEM.</B> Numquam edepol me vincet hodie. <b>CHAR.</B> Commodis poscit,
pater.<br>
<b>DEM.</B> Nequiquam poscit: ego habeo. <b>CHAR.</B> At illic pollicitust
prior.<br>
<b>DEM.</B> Nihili facio. <b>CHAR.</B> Quinquaginta poscit. <b>DEM.</B>
Non centum datur.&nbsp;&nbsp; 440<br>
potine ut ne licitere advorsum &lt;mei> animi sententiam?<br>
maximam hercle habebis praedam: ita ille est, quoi emitur, senex;<br>
sanus non est ex amore illius. quod posces feres.<br>
<b>CHAR.</B> Certe edepol adulescens ille, cui ego emo, efflictim perit<br>
eius amore. <b>DEM.</B> Multo hercle ille magis senex, si tu scias.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;445<br>
<b>CHAR.</B> Numquam edepol fuit neque fiet ille senex insanior<br>
ex amore quam ille adulescens cui ego do hanc operam, pater.<br>
<b>D.</B> Quiesce, inquam. istanc rem ego recte videro. <b>C.</B> Quid
ais? <b>D.</B> Quid est?<br>
<b>C.</B> Non ego illam mancupio accepi. <b>D.</B> Sed ille illam accipiet.
sine.<br>
<b>CHAR.</B> Non potes tu lege vendere illam. <b>DEM.</B> Ego aliquid
videro.&nbsp;&nbsp;&nbsp;&nbsp;&nbsp; 450<br>
<b>CHAR.</B> Post autem communest illa mihi cum alio. qui scio<br>
quid sit ei animi, venirene eam velit an non velit?<br>
<b>DEM.</B> Ego scio velle. <b>CHAR.</B> At pol ego esse credo aliquem
qui non velit.<br>
<b>D.</B> Quid id mea refert? <b>C.</B> Quia illi suam rem esse aequomst
in manu.<br>
<b>D.</B> Quid ais? <b>C.</B> Communis mihi illa est cum illo: is hic
nunc non adest.&nbsp;&nbsp;&nbsp;&nbsp;&nbsp;&nbsp; 455<br>
<b>DEM.</B> Prius respondes quam rogo. <b>CHAR.</B> Prius tu emis quam
vendo, pater.<br>
nescio, inquam, velit ille illam necne abalienarier.<br>
<b>DEM.</B> Quid? illi quoidam qui mandavit tibi si emetur, tum volet,<br>
si ego emo illi qui mandavit, tum ille nolet? nihil agis.<br>
numquam edepol quisquam illam habebit potius quam ille quem ego volo.&nbsp;&nbsp;&nbsp;&nbsp;&nbsp;460<br>
<b>C.</B> Certumnest? <b>D.</B> Censen certum esse? quin ad navem iam
hinc eo,<br>
ibi venibit. <b>CHAR.</B> Vin me tecum illo ire? <b>DEM.</B> Nolo.
<b>CHAR.</B>
Non places.<br>
<b>DEM.</B> Meliust te, quae sunt mandatae res tibi, praevortier.<br>
<b>CHAR.</B> Tu prohibes. <b>DEM.</B> At me incusato: te fecisse sedulo.<br>
ad portum ne bitas, dico iam tibi. <b>CHAR.</B> Auscultabitur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;465<br>
<b>DEM.</B> Ibo ad portum. ne hic resciscat, cauto opust: non ipse
emam,<br>
sed Lysimacho amico mandabo. is se ad portum dixerat<br>
ire dudum. me moror quom hic asto.&#151; <b>CHAR.</B> Nullus sum, occidi.
</P>

<p>
<b>II.iv</B><br>
<b>CHAR.</B> Pentheum diripuisse aiunt Bacchas: nugas maximas<br>
fuisse credo, praeut quo pacto ego divorsus distrahor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;470<br>
cur ego vivo? cur non morior? quid mihist in vita boni?<br>
certumst, ibo ad medicum atque ibi me toxico morti dabo,<br>
quando id mi adimitur, qua causa vitam cupio vivere.<br>
<b>EVTYCHVS</B> Mane, mane obsecro, Charine. <b>CHAR.</B> Quis me revocat?
<b>EVT.</B><br>
&nbsp;&nbsp;&nbsp;&nbsp; Eutychus,<br>
tuos amicus et sodalis, simul vicinus proxumus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;475<br>
<b>CHAR.</B> Non tu scis, quantum malarum rerum sustineam. <b>EVT.</B>
Scio;<br>
omnia ego istaec auscultavi ab ostio, omnem rem scio.<br>
<b>C.</B> Quid id est quod scis? <b>E.</B> Tuos pater volt vendere&#151;
<b>C.</B>
Omnem rem tenes.<br>
<b>EVT.</B> Tuam amicam. <b>CHAR.</B> Nimium multum scis. <b>EVT.</B>
Tuis ingratiis.<br>
<b>CHAR.</B> Plurimum tu scis. sed qui scis esse amicam illam meam?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;480<br>
<b>EVT.</B> Tute heri ipsus mihi narrasti. <b>CHAR.</B> Satin ut oblitus
fui,<br>
tibi me narravisse? <b>EVT.</B> Hau mirumst factum. <b>CHAR.</B> Te
nunc consulo.<br>
responde: quo leto censes me ut peream potissimum?<br>
<b>EVT.</B> Non taces? cave tu istuc dixis. <b>CHAR.</B> Quid vis me
igitur dicere?<br>
<b>EVT.</B> Vin patri sublinere pulchre me os tuo? <b>CHAR.</B> Sane
volo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;485<br>
<b>E.</B> Visne eam ad portum&#151; <b>C.</B> Qui potius quam voles? <b>E.</B>
Atque eximam<br>
mulierem pretio? <b>C.</B> Qui potius quam auro expendas? <b>E.</B>
Vnde erit?<br>
<b>CHAR.</B> Achillem orabo, aurum ut mihi det, Hector qui expensus
fuit.<br>
<b>EVT.</B> Sanun es? <b>CHAR.</B> Pol sanus si sim, non te medicum
mi expetam.<br>
<b>EVT.</B> Tanti quanti poscit, vin tanti illam emi? <b>CHAR.</B>
Auctarium&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 490<br>
adicito vel mille nummum plus quam poscet. <b>EVT.</B> Iam tace.<br>
sed quid ais? unde erit argentum quod des, quom poscet pater?<br>
<b>CHAR.</B> Invenietur, exquiretur, aliquid fiet; enicas.<br>
<b>EVT.</B> Iam istuc 'aliquid fiet' metuo. <b>CHAR.</B> Quin taces?
<b>EVT.</B>
Muto imperas.<br>
<b>C.</B> Satin istuc mandatumst? <b>E.</B> Potin ut aliud cures? <b>C.</B>
Non potest.&nbsp;&nbsp;&nbsp;&nbsp;&nbsp;&nbsp;&nbsp;&nbsp; 495<br>
<b>EVT.</B> Bene vale. <b>CHAR.</B> Non edepol possum prius quam tu
ad me redieris.<br>
<b>E.</B> Melius sanus sis. <b>C.</B> Vale, vince et me serva. <b>E.</B>
Ego fecero.<br>
domi maneto me. <b>CHAR.</B> Ergo actutum face cum praeda recipias.&#151;

</P>

<p>
<b>ACTVS III</B>
</P>

<p>
<b>III.i</B><br>
<b>LYSIMACHVS</B> Amice amico operam dedi: vicinus quod rogavit,<br>
hoc emi mercimonium. mea es tu, sequere sane.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;500<br>
ne plora: nimis stulte facis, oculos corrumpis tales.<br>
quin tibi quidem quod rideas magis est, quam ut lamentere.<br>
<b>PASICOMPSA</B> Amabo ecastor, mi senex, eloquere&#151; <b>LYS.</B> Exquire
quidvis.<br>
<b>PAS.</B> Cur emeris me. <b>LYS.</B> Tene ego? ut quod imperetur
facias,<br>
item quod tu mihi si imperes, ego faciam. <b>PAS.</B> Facere certumst&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;505<br>
pro copia et sapientia quae te velle arbitrabor.<br>
<b>LYS.</B> Laboriosi nil tibi quicquam operis imperabo.<br>
<b>PAS.</B> Namque edepol equidem, mi senex, non didici baiolare<br>
nec pecua ruri pascere nec pueros nutricare.<br>
<b>LYS.</B> Bona si esse vis, bene erit tibi. <b>PAS.</B> Tum pol ego
perii misera.&nbsp;&nbsp;&nbsp;&nbsp;&nbsp;&nbsp; 510<br>
<b>LYS.</B> Qui? <b>PAS.</B> Quia illim unde huc advecta sum, malis
bene esse solitumst.<br>
<b>LYS.</B> Quasi dicas nullam mulierem bonam esse. <b>PAS.</B> Haud
equidem dico,<br>
nec mos meust ut praedicem quod ego omnis scire credam.<br>
<b>LYS.</B> Oratio edepol pluris est huius quam quanti haec emptast.<br>
rogare hoc unum te volo. <b>PAS.</B> Roganti respondebo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;515<br>
<b>LYS.</B> Quid ais tu? quid nomen tibi dicam esse? <b>PAS.</B> Pasicompsae.<br>
<b>LYS.</B> Ex forma nomen inditumst. sed quid ais, Pasicompsa?<br>
possin tu, si usus venerit, subtemen tenue nere?<br>
<b>PAS.</B> Possum. <b>LYS.</B> Si tenue scis, scio te uberius posse
nere.<br>
<b>PAS.</B> De lanificio neminem metuo, una aetate quae sit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;520<br>
<b>LYS.</B> Bonam hercle te et frugi arbitror, matura iam ~ inde aetate<br>
quom scis facere officium tuom, mulier. <b>PAS.</B> Pol docta didici.<br>
operam accusari non sinam meam. <b>LYS.</B> Em istaec hercle res est.<br>
ovem tibi eccillam dabo, natam annos sexaginta,<br>
peculiarem. <b>PAS.</B> Mi senex, tam vetulam? <b>LYS.</B> Generis
graecist;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 525<br>
eam si curabis, perbonast, tondetur nimium scite.<br>
<b>PAS.</B> Honoris causa quidquid est quod dabitur gratum habebo.<br>
<b>LYS.</B> Nunc, mulier, ne tu frustra sis, mea non es, ne arbitrere.<br>
<b>PAS.</B> Dic igitur quaeso, quoia sum? <b>LYS.</B> Tuo ero redempta
es rursum;<br>
ego te redemi, ille mecum oravit. <b>PAS.</B> Animus rediit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;530<br>
si mecum servatur fides. <b>LYS.</B> Bono animo es, liberabit<br>
ille te homo: ita edepol deperit, atque hodie primum vidit.<br>
<b>PAS.</B> Ecastor iam bienniumst, quom mecum rem coepit.<br>
nunc, quando amicum te scio esse illius, indicabo.<br>
<b>LYS.</B> Quid ais tu? iam bienniumst, quom tecum rem habet? <b>PAS.</B>
Certo;&nbsp;&nbsp; 535<br>
et inter nos coniuravimus, ego cum illo et ille mecum:<br>
ego cum viro et ille cum muliere, nisi cum illo aut ille mecum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;536a<br>
neuter stupri causa caput limaret. <b>LYS.</B> Di immortales,<br>
etiam cum uxore non cubet? <b>PAS.</B> Amabo, an maritust?<br>
neque est neque erit. <b>LYS.</B> Nolim quidem. homo hercle periuravit.<br>
<b>PAS.</B> Nullum adulescentem plus amo. <b>LYS.</B> Puer est ille
quidem, stulta.&nbsp;&nbsp;&nbsp;&nbsp; 540<br>
nam illi quidem hau sane diust quom dentes exciderunt.<br>
<b>PAS.</B> Quid, dentes? <b>LYS.</B> Nihil est. sequere sis. hunc
me diem unum oravit<br>
ut apud me praehiberem locum, ideo quia uxor rurist.&#151;
</P>

<p>
<b>III.ii</B><br>
<b>DEMIPHO</B> Tandem impetravi ut egomet me corrumperem:<br>
emptast amica clam uxorem et clam filium.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;545<br>
certumst, antiqua recolam et servibo mihi.<br>
decurso spatio breve quod vitae relicuomst<br>
voluptate, vino et amore delectavero.<br>
nam hanc se bene habere aetatem nimiost aequius.<br>
adulescens quom sis, tum quom est sanguis integer,&nbsp;&nbsp;&nbsp;&nbsp;&nbsp;&nbsp;&nbsp;&nbsp;550<br>
rei tuae quaerundae convenit operam dare;<br>
demum igitur quom sis iam senex, tum in otium<br>
te conloces, dum potes ames: id iam lucrumst<br>
quod vivis. hoc ut dico, factis persequar.<br>
interea tamen huc intro ad me invisam domum:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;555<br>
uxor me exspectat iam dudum esuriens domi;<br>
iam iurgio enicabit, si intro rediero.<br>
verum hercle postremo, utut est, non ibo tamen,<br>
sed hunc vicinum prius conveniam quam domum<br>
redeam; ut mihi aedis aliquas conducat volo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;560<br>
ubi habitet istaec mulier. atque eccum it foras.
</P>

<p>
<b>III.iii</B><br>
<b>LYSIMACHVS</B> Adducam ego illum iam ad te, si convenero.<br>
<b>DEM.</B> Me dicit. <b>LYS.</B> Quid ais, Demipho? <b>DEM.</B> Est
mulier domi?<br>
<b>LYS.</B> Quid censes? <b>DEM.</B> Quid si visam? <b>LYS.</B> Quid
properas? &lt;mane.><br>
<b>DEM.</B> Quid faciam? <b>LYS.</B> Quod opust facto facito ut cogites.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;565<br>
<b>DEM.</B> Quid cogitem? equidem hercle opus hoc facto existimo,<br>
ut illo intro eam. <b>LYS.</B> Itane vero, vervex? intro eas?<br>
<b>DEM.</B> Quid aliud faciam? <b>LYS.</B> Prius hoc ausculta, atque
ades:<br>
prius etiamst, quod te facere ego aequom censeo.<br>
nam nunc si illuc intro ieris, amplecti voles,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;570<br>
confabulari atque osculari. <b>DEM.</B> Tu quidem<br>
meum animum gestas: scis quid acturus siem.<br>
<b>LYS.</B> Pervorse facies. <b>DEM.</B> Quodne ames&#151; <b>LYS.</B>
Tanto minus.<br>
ieiunitatis plenus, anima foetida,<br>
senex hircosus tu osculere mulierem?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;575<br>
utine adveniens vomitum excutias mulieri?<br>
scio pol te amare, quom istaec praemonstras mihi.<br>
<b>DEM.</B> Quid si igitur unum faciam hoc? si censes, coquom<br>
aliquem arripiamus, prandium qui percoquat<br>
apud te hic usque ad vesperum. <b>LYS.</B> Em istuc censeo.&nbsp;&nbsp;&nbsp;&nbsp;&nbsp;580<br>
nunc tu sapienter loquere atque amatorie.<br>
<b>DEM.</B> Quid stamus? quin ergo imus atque obsonium<br>
curamus, pulchre ut simus? <b>LYS.</B> Equidem te sequor.<br>
atque hercle invenies tu locum illi, si sapis:<br>
nullum hercle praeter hunc diem illa apud med erit.&nbsp;&nbsp;&nbsp;&nbsp;&nbsp;&nbsp;&nbsp;585<br>
metuo ego uxorem, cras si rure redierit<br>
ne illam hic offendat. <b>DEM.</B> Res parata est, sequere me.&#151;
</P>

<p>
<b>III.iv</B><br>
<b>CHARINVS</B> Sumne ego homo miser, qui nusquam bene queo quiescere?<br>
si domi sum, foris est animus, sin foris sum, animus domist.<br>
ita mi in pectore atque in corde facit amor incendium:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;590<br>
ni ex oculis lacrumae defendant, iam ardeat credo caput.<br>
spem teneo, salutem amisi; redeat an non, nescio:<br>
si opprimit pater quod dixit, exsulatum abiit salus;<br>
sin sodalis quod promisit fecit, non abiit salus.<br>
sed tamen dem si podagrosis pedibus esset Eutychus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;595<br>
iam a portu rediisse potuit. id illi vitium maxumumst,<br>
quod nimis tardus est advorsum mei animi sententiam.<br>
sed in est, quem currentem video? ipsus est. ibo obviam.<br>
nunc, quod restat, ei disperii: voltus neutiquam huius placet;<br>
tristis incedit (pectus ardet, haereo), quassat caput.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;600<br>
Eutyche. <b>EVTYCHVS</B> Eu, Charine. <b>CHAR.</B> Prius quam recipias
anhelitum,<br>
uno verbo eloquere: ubi ego sum? hicine an apud mortuos?<br>
<b>EVT.</B> Neque apud mortuos neque hic es. <b>CHAR.</B> Salvos sum,
immortalitas<br>
mihi data est: hic emit illam, pulchre os sublevit patri.<br>
impetrabilior qui vivat nullus est. dice, obsecro:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;605<br>
si neque hic neque Acherunti sum, ubi sum? <b>EVT.</B> Nusquam gentium.<br>
<b>CHAR.</B> Disperii, illaec interemit me modo oratio.<br>
<b>EVT.</B> Odiosast oratio, cum rem agas longinquom loqui.<br>
<b>CHAR.</B> Quidquid est, ad capita rerum perveni. <b>EVT.</B> Primum
omnium:<br>
periimus. <b>CHAR.</B> Quin tu illud potius nuntias quod nescio?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;610<br>
<b>EVT.</B> Mulier alienata est abs te. <b>CHAR.</B> Eutyche, capital
facis.<br>
<b>EVT.</B> Qui? <b>CHAR.</B> Quia aequalem et sodalem, liberum civem,
enicas.<br>
<b>EVT.</B> Ne di sierint. <b>CHAR.</B> Demisisti gladium in iugulum:
iam cadam.<br>
<b>EVT.</B> Quaeso hercle, animum ne desponde. <b>CHAR.</B> Nullust
quem despondeam.<br>
loquere porro aliam malam rem. cui est empta? <b>EVT.</B> Nescio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;615<br>
iam addicta atque abducta erat, quom ad portum venio. <b>CHAR.</B>
Vae mihi,<br>
montis tu quidem mali in me ardentis iam dudum iacis.<br>
perge, excrucia, carnufex, quandoquidem occepisti semel.<br>
[<b>EVT.</B> Non tibi istuc magis dividiaest, quam mihi hodie fuit.<br>
<b>C.</B> Dic, quis emit? <b>E.</B> Nescio hercle. <b>C.</B> Em istucinest
operam dare&nbsp;&nbsp;&nbsp;&nbsp;&nbsp;&nbsp;&nbsp; 620<br>
bonum sodalem? <b>EVT.</B> Quid me facere vis? <b>CHAR.</B> Idem quod
me vides,<br>
ut pereas. quin percontatu's, hominis quae facies foret<br>
qui illam emisset: eo si pacto posset indagarier<br>
mulier? heu me miserum. <b>EVT.</B> Flere omitte, istuc quod nunc agis.]<br>
<b>EVT.</B> Quid ego feci? <b>CHAR.</B> Perdidisti me et fidem mecum
tuam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; 625<br>
<b>EVT.</B> Di sciunt culpam meam istanc non esse ullam. <b>CHAR.</B>
Eugepae,<br>
deos absentis testis memoras: qui ego istuc credam tibi?<br>
<b>EVT.</B> Quia tibi in manu est quod credas, ego quod dicam, id mi
in manust.<br>
<b>CHAR.</B> De istac re argutus es, ut par pari respondeas,<br>
ad mandata claudus caecus mutus mancus debilis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;630<br>
promittebas te os sublinere meo patri: egomet credidi<br>
homini docto rem mandare, is lapidi mando maximo.<br>
<b>EVT.</B> Quid ego facerem? <b>CHAR.</B> Quid tu faceres? men rogas?
requireres,<br>
rogitares quis esset aut unde esset, qua prosapia,<br>
civisne esset an peregrinus. <b>EVT.</B> Civem esse aibant Atticum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;635<br>
<b>CHAR.</B> Vbi habitaret invenires saltem, si nomen nequis.<br>
<b>EVT.</B> Nemo aiebat scire. <b>CHAR.</B> At saltem hominis faciem
exquireres.<br>
<b>EVT.</B> Feci. <b>CHAR.</B> Qua forma esse aiebant &lt;igitur>?
<b>EVT.</B>
Ego dicam tibi:<br>
canum, varum, ventriosum, bucculentum, breviculum,<br>
subnigris oculis, oblongis malis, pansam aliquantulum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;640<br>
<b>CHAR.</B> Non hominem mihi, sed thensaurum nescio quem memoras mali.<br>
numquid est quod dicas aliud de illo? <b>EVT.</B> Tantum, quod sciam.<br>
<b>CHAR.</B> Edepol ne ille oblongis malis mihi dedit magnum malum.<br>
non possum durare, certumst exulatum hinc ire me.<br>
sed quam capiam civitatem, cogito, potissimum:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;645<br>
Megares, Eretriam, Corinthum, Chalcidem, Cretam, Cyprum,<br>
Sicyonem, Cnidum, Zacynthum, Lesbiam, Boeotiam.<br>
<b>EVT.</B> Cur istuc coeptas consilium? <b>CHAR.</B> Quia enim me
adflictat amor.<br>
<b>EVT.</B> Quid tu ais? quid cum illuc, quo nunc ire paritas, veneris,<br>
si ibi amare forte occipias atque item eius sit inopia,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;650<br>
iam inde porro aufugies, deinde item illinc, si item evenerit?<br>
quis modus tibi exilio tandem eveniet, qui finis fugae?<br>
quae patria aut domus tibi stabilis esse poterit? dic mihi.<br>
cedo, si hac urbe abis, amorem te hic relicturum putas?<br>
si id fore ita sat animo acceptum est, certum id, pro certo si habes,&nbsp;&nbsp;&nbsp;&nbsp;&nbsp;&nbsp;655<br>
quanto te satiust rus aliquo abire, ibi esse, ibi vivere<br>
adeo dum illius te cupiditas atque amor missum facit?<br>
<b>CHAR.</B> Iam dixisti? <b>EVT.</B> Dixi. <b>CHAR.</B> Frustra dixti.
hoc mihi certissumumst.<br>
eo domum, patrem atque matrem ut meos salutem, postea<br>
clam patrem patria hac effugiam, aut aliquid capiam consili.&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;660<br>
<b>EVT.</B> Vt corripuit se repente atque abiit. heu misero mihi,<br>
si ille abierit, mea factum omnes dicent esse ignavia.<br>
certumst praeconum iubere iam quantum est conducier,<br>
qui illam investigent, qui inveniant. post ad praetorem ilico<br>
ibo, orabo, ut conquaestores det mi in vicis omnibus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;665<br>
nam mihi nil relicti quicquam aliud iam esse intellego.&#151;</P>

<p>
<b>ACTVS IV</B>
</P>

<p>
<b>IV.i</B><br>
<b>DORIPPA</B> Quoniam a viro ad me rus advenit nuntius,<br>
rus non iturum, feci ego ingenium meum,<br>
reveni, ut illum persequar qui me fugit.<br>
sed anum non video consequi nostram Syram.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;670<br>
atque eccam incedit tandem. quin is ocius?<br>
<b>SYRA</B> nequeo mecastor, tantum hoc onerist quod fero.<br>
<b>DOR.</B> Quid oneris? <b>SYR.</B> Annos octoginta et quattuor;<br>
et eodem accedit servitus, sudor, sitis:<br>
simul haec quae porto deprimunt. <b>DOR.</B> Aliquid cedo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;675<br>
qui hanc vicini nostri aram augeam.<br>
da sane hanc virgam lauri. abi tu intro. <b>SYR.</B> Eo.&#151;<br>
<b>DOR.</B> Apollo, quaeso te, ut des pacem propitius,<br>
salutem et sanitatem nostrae familiae,<br>
meoque ut parcas gnato pace propitius. 680<br>
<b>SYRA</B> Disperii, perii misera, vae miserae mihi.<br>
<b>DOR.</B> Satin tu sana es, obsecro? quid eiulas?<br>
<b>SYR.</B> Dorippa, mea Dorippa. <b>DOR.</B> Quid clamas, obsecro?<br>
<b>SYR.</B> Nescio quaest mulier intus hic in aedibus.<br>
<b>DOR.</B> Quid, mulier? <b>SYR.</B> Mulier meretrix. <b>DOR.</B>
Veron serio?&nbsp;&nbsp;&nbsp;&nbsp; 685<br>
<b>SYR.</B> Nimium scis sapere, ruri quae non manseris.<br>
quamvis insipiens poterat persentiscere<br>
<b>* * *</B>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;687a<br>
illam esse amicam tui viri bellissumi.<br>
<b>DOR.</B> Credo mecastor. <b>SYR.</B> Ei hac mecum, ut videas semul<br>
tuam Alcumenam paelicem, Iuno mea.&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;690<br>
<b>DOR.</B> Ecastor vero istuc eo quantum potest.&#151;
</P>

<p>
<b>IV.ii</B><br>
<b>LYSIMACHVS</B> Parumne est malai rei, quod amat Demipho,<br>
ni sumptuosus insuper etiam siet?<br>
decem si vocasset summos ad cenam viros,<br>
nimium obsonavit. sed coquos, quasi in mari&nbsp;&nbsp;&nbsp;&nbsp;&nbsp;&nbsp;&nbsp;695<br>
solet hortator remiges hortarier,<br>
ita hortabatur. egomet conduxi coquom.<br>
sed eum demiror non venire, ut iusseram.<br>
sed quinam hinc a nobis exit? aperitur foris.
</P>

<p>
<b>IV.iii</B><br>
<b>DORIPPA</B> Miserior mulier me nec fiet, nec fuit,&nbsp;&nbsp;&nbsp;&nbsp;&nbsp;700<br>
tali viro quae nupserim. heu miserae mihi.<br>
em quoi te et tua, quae tu habeas, commendes viro,<br>
em quoi decem talenta dotis detuli,<br>
haec ut viderem, ut ferrem has contumelias.<br>
<b>LYS.</B> Perii hercle, rure iam rediit uxor mea:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;705<br>
vidisse credo mulierem in aedibus.<br>
sed quae loquatur exaudire hinc non queo.<br>
accedam propius. <b>DOR.</B> Vae miserae mi. <b>LYS.</B> Immo mihi.<br>
<b>DOR.</B> Disperii. <b>LYS.</B> Equidem hercle oppido perii miser.<br>
vidit. ut te omnes, Demipho, di perduint.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;710<br>
<b>DOR.</B> Pol hoc est, ire quod rus meus vir noluit.<br>
<b>LYS.</B> Quid nunc ego faciam nisi uti adeam atque adloquar?<br>
iubet salvere suos vir uxorem suam.<br>
urbani fiunt rustici? <b>DOR.</B> Pudicius<br>
faciunt, quam illi qui non fiunt rustici.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;715<br>
<b>LYS.</B> Num quid delinquont rustici? <b>DOR.</B> Ecastor minus<br>
quam urbani, et multo minus mali quaerunt sibi.<br>
<b>LYS.</B> Quid autem urbani deliquerunt? dic mihi,<br>
cupio hercle scire. <b>DOR.</B> Sed tu me temptas sciens.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;721<br>
quoia illa mulier intust? <b>LYS.</B> Vidistine eam?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;719<br>
<b>DOR.</B> Vidi. <b>LYS.</B> Quoia ea sit rogitas? <b>DOR.</B> Resciscam
tamen.<br>
<b>LYS.</B> Vin dicam quoiast? Illa&#151; illa edepol&#151; vae mihi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;722<br>
nescio quid dicam. <b>DOR.</B> Haeres. <b>LYS.</B> Haud vidi magis.<br>
<b>DOR.</B> Quin dicis? <b>LYS.</B> Quin si liceat&#151; <b>DOR.</B> Dictum
oportuit.<br>
<b>LYS.</B> Non possum, ita instas; urges quasi pro noxio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;725<br>
<b>DOR.</B> Scio, innoxiu's. <b>LYS.</B> Audacter quam vis dicito.<br>
<b>DOR.</B> Dic igitur. <b>LYS.</B> Dicam. <b>DOR.</B> At qui dicundum
est tamen.<br>
<b>LYS.</B> Illast&#151; etiam vis nomen dicam? <b>DOR.</B> Nihil agis,<br>
manufesto teneo in noxia. <b>LYS.</B> Qua noxia?<br>
ista quidem illa est. <b>DOR.</B> Quae illa est? <b>LYS.</B> Illa&#151;
<b>DOR.</B>
~Iohia&nbsp;&nbsp;&nbsp;&nbsp;&nbsp;&nbsp; 730<br>
<b>LYS.</B> Iam&#151; si nihil usus esset, iam non dicerem.<br>
<b>DOR.</B> Non tu scis quae sit illa? <b>LYS.</B> Immo iam scio:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;732-735<br>
de istac sum iudex captus. <b>DOR.</B> Iudex? iam scio:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;736<br>
nunc tu in consilium istam advocavisti tibi.<br>
<b>LYS.</B> Immo sic: sequestro mihi datast. <b>DOR.</B> Intellego.<br>
<b>LYS.</B> Nihil hercle istius quicquam est. <b>DOR.</B> Numero purigas.<br>
<b>LYS.</B> Nimium negoti repperi. enim vero haereo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;740
</P>

<p>
<b>IV.iv</B><br>
<b>COCVS</B> Agite ite actutum, nam mi amatori seni<br>
coquendast cena. atque, quom recogito,<br>
nobis coquendast, non &lt;quoi con>ducti sumus.<br>
nam qui amat quod amat si habet, id habet pro cibo:<br>
videre, amplecti, osculari, alloqui;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;745<br>
sed nos confido onustos redituros domum.<br>
ite hac. sed eccum qui nos conduxit senex.<br>
<b>LYS.</B> Ecce autem perii, coquos adest. <b>COC.</B> Advenimus.<br>
<b>LYS.</B> Abi. <b>COC.</B> Quid, abeam? <b>LYS.</B> St, abi. <b>COC.</B>
Abeam? <b>LYS.</B> Abi.<br>
<b>COC.</B> Non estis cenaturi? <b>LYS.</B> Iam saturi sumus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;750<br>
<b>COC.</B> Sed&#151; <b>LYS.</B> Interii. <b>DOR.</B> Quid ais tu? etiamne
haec illi tibi<br>
iusserunt ferri, quos inter iudex datu's?<br>
<b>COC.</B> Haecin tua est amica, quam dudum mihi<br>
te amare dixti, quom obsonabas? <b>LYS.</B> Non taces?<br>
<b>COC.</B> Satis scitum filum mulieris. verum hercle anet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;755<br>
<b>LYS.</B> Abin dierectus? <b>COC.</B> Haud malast. <b>LYS.</B> At
tu malu's.<br>
<b>COC.</B> Scitam hercle opinor concubinam hanc. <b>LYS.</B> Non abis?<br>
non ego sum qui te dudum conduxi. <b>COC.</B> Quid est?<br>
immo hercle tu istic ipsus. <b>LYS.</B> Vae misero mihi.<br>
<b>COC.</B> Nempe uxor rurist tua, quam dudum dixeras&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;760<br>
te odisse aeque atque anguis.~ <b>LYS.</B> Egone istuc dixi tibi?<br>
<b>COC.</B> Mihi quidem hercle. <b>LYS.</B> Ita me amabit Iuppiter,<br>
uxor, ut ego illud numquam dixi. <b>DOR.</B> Etiam negas?<br>
palam istaec fiunt, te me odisse. <b>LYS.</B> Quin nego.<br>
<b>COC.</B> Non, non te odisse aiebat, sed uxorem suam;&nbsp;&nbsp;&nbsp;&nbsp;&nbsp;&nbsp;&nbsp;&nbsp;765<br>
et uxorem suam ruri esse aiebat. <b>LYS.</B> Haec east.<br>
quid mihi molestu's? <b>COC.</B> Quia novisse me negas;<br>
nisi metuis tu istanc. <b>LYS.</B> Sapio, nam mihi unicast.<br>
<b>COC.</B> Vin me experiri? <b>LYS.</B> Nolo. <b>COC.</B> Mercedem
cedo.<br>
<b>LYS.</B> Cras petito; dabitur. nunc abi. <b>DOR.</B> Heu miserae
mihi.&nbsp;&nbsp; 770<br>
<b>LYS.</B> Nunc ego verum illud verbum esse experior vetus:<br>
aliquid mali esse propter vicinum malum.<br>
<b>COC.</B> Cur hic astamus? quin abimus? incommodi<br>
si quid tibi evenit, id non est culpa mea.<br>
<b>LYS.</B> Quin me eradicas miserum. <b>COC.</B> Scio iam quid velis:&nbsp;&nbsp;&nbsp;&nbsp;775<br>
nempe me hinc abire vis. <b>LYS.</B> Volo inquam. <b>COC.</B> Abibitur.<br>
drachmam dato. <b>LYS.</B> Dabitur. <b>COC.</B> Dari ergo sis iube.<br>
dari potest interea dum illi ponunt. <b>LYS.</B> Quin abis?<br>
potine ut molestus ne sis? <b>COC.</B> Agite apponite<br>
obsonium istuc ante pedes illi seni.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;780<br>
haec vasa aut mox aut cras iubebo abs te peti<br>
sequimini.&#151; <b>LYS.</B> Fortasse te illum mirari coquom,<br>
quod venit atque haec attulit. dicam quid est.<br>
<b>DOR.</B> Non miror si quid damni facis aut flagiti.<br>
nec pol ego patiar, sic me nuptam tam male&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;785<br>
measque in aedis sic scorta obductarier.<br>
Syra, i, rogato meum patrem verbis meis,<br>
ut veniat ad me iam simul tecum.&#151; <b>SYR.</B> Eo.&#151;<br>
<b>LYS.</B> Nescis negoti quid sit, uxor, obsecro.<br>
conceptis verbis iam iusiurandum dabo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;790<br>
me numquam quicquam cum illa&#151; iamne abiit Syra?<br>
perii hercle. ecce autem haec abiit. vae misero mihi.<br>
at te, vicine, di deaeque perduint,<br>
cum tua amica cumque amationibus.<br>
suspicione implevit me indignissime,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;795<br>
concivit hostis domi: uxor acerrumast.<br>
ibo ad forum atque haec Demiphoni eloquar,<br>
me istanc capillo protracturum esse in viam,<br>
nisi hinc abducit quo volt ex hisce aedibus.<br>
uxor, heus uxor, quamquam tu irata es mihi,&nbsp;&nbsp;&nbsp;&nbsp;800<br>
iubeas, si sapias, haec intro auferrier:<br>
eadem licebit mox cenare rectius.&#151;
</P>

<p>
<b>IV.v</B><br>
<b>SYRA</B> Era quo me misit, ad patrem, non est domi:<br>
rus abiisse aibant. nunc domum renuntio.<br>
<b>EVTYCHVS</B> Defessus sum urbem totam pervenarier:&nbsp;&nbsp;&nbsp;&nbsp;805<br>
nihil investigo quicquam de illa muliere.<br>
sed mater rure rediit, nam video Syram<br>
astare ante aedis. Syra. <b>SYR.</B> Quis est qui me vocat?<br>
<b>EVT.</B> Erus atque alumnus tuos sum. <b>SYR.</B> Salve, alumne
&lt;mi>.<br>
<b>EVT.</B> Iam mater rure rediit? responde mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;810<br>
<b>SYR.</B> Sua quidem salute ac familiai maxuma.<br>
<b>EVT.</B> Quid istuc negotist? <b>SYR.</B> Tuos pater bellissumus<br>
amicam adduxit intro in aedis. <b>EVT.</B> Quo modo?<br>
<b>SYR.</B> Adveniens mater rure eam offendit domi.<br>
<b>EVT.</B> Pol haud censebam istarum esse operarum patrem.&nbsp;&nbsp;&nbsp;&nbsp;&nbsp;&nbsp;815<br>
etiam nunc mulier intust? <b>SYR.</B> Etiam. <b>EVT.</B> Sequere me.&#151;
</P>

<p>
<b>IV.vi</B><br>
<b>SYR.</B> Ecastor lege dura vivont mulieres<br>
multoque iniquiore miserae quam viri.<br>
nam si vir scortum duxit clam uxorem suam,<br>
id si rescivit uxor, impunest viro;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;820<br>
uxor virum si clam domo egressa est foras,<br>
viro fit causa, exigitur matrimonio.<br>
utinam lex esset eadem quae uxori est viro;<br>
nam uxor contenta est, quae bona est, uno viro:<br>
qui minus vir una uxore contentus siet?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;825<br>
ecastor faxim, si itidem plectantur viri,<br>
si quis clam uxorem duxerit scortum suam,<br>
ut illae exiguntur quae in se culpam commerent,<br>
plures viri sint vidui quam nunc mulieres.&#151;

</P>

<p>
<b>ACTVS V</B>
</P>

<p>
<b>V.i</B><br>
<b>CHARINVS</B> Limen superum inferumque, salve, simul autem vale:&nbsp;&nbsp;830<br>
hunc hodie postremum extollo mea domo patria pedem.<br>
usus, fructus, victus, cultus iam mihi harunc aedium<br>
interemptust, interfectust, alienatust. occidi.<br>
di penates meum parentum, familiai Lar pater,<br>
vobis mando, meum parentum rem bene ut tutemini.&nbsp;&nbsp;&nbsp;&nbsp;&nbsp;&nbsp;835<br>
ego mihi alios deos penatis persequar, alium Larem,<br>
aliam urbem, aliam civitatem: ab Atticis abhorreo;<br>
nam ubi mores deteriores increbrescunt in dies,<br>
ubi qui amici, qui infideles sint nequeas pernoscere<br>
ubique id eripiatur, animo tuo quod placeat maxume,&nbsp;&nbsp;&nbsp;&nbsp;840<br>
ibi quidem si regnum detur, non cupita est civitas.
</P>

<p>
<b>V.ii</B><br>
<b>EVTYCHVS</B> Divom atque hominum quae spectatrix atque era eadem
es hominibus,<br>
spem speratam quom obtulisti hanc mihi, tibi grates ago.<br>
ecquisnam deus est, qui mea nunc laetus laetitia fuat?<br>
domi erat quod quaeritabam: sex sodales repperi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;845<br>
vitam, amicitiam, civitatem, laetitiam, ludum, iocum;<br>
eorum inventu res simitu pessumas pessum dedi,<br>
iram, inimicitiam, maerorem, lacrumas, exilium, inopiam<br>
[solitudinem, stultitiam, exitium, pertinaciam].<br>
date, di, quaeso conveniundi mi eius celerem copiam.&nbsp;&nbsp;&nbsp;&nbsp;&nbsp;&nbsp;850<br>
<b>CHAR.</B> Apparatus sum ut videtis: abicio superbiam;<br>
egomet mihi comes, calator, equos, agaso, armiger,<br>
egomet sum mihi imperator, idem egomet mihi oboedio,<br>
egomet mihi fero quod usust. o Cupido, quantus es.<br>
nam tu quemvis confidentem facile tuis factis facis,&nbsp;&nbsp;&nbsp;&nbsp;&nbsp;&nbsp;855<br>
eundem ex confidente actutum diffidentem denuo.<br>
<b>EVT.</B> Cogito quonam ego illum curram quaeritatum. <b>CHAR.</B>
Certa res<br>
me usque quaerere illam, quoquo hinc abductast gentium;<br>
neque mihi ulla obsistet amnis nec mons neque adeo mare,<br>
nec calor nec frigus metuo neque ventum neque grandinem;&nbsp;&nbsp;&nbsp;&nbsp;&nbsp;&nbsp;&nbsp;860<br>
imbrem perpetiar, laborem sufferam, solem, sitim;<br>
non concedam neque quiescam usquam noctu neque dius<br>
prius profecto quam aut amicam aut mortem investigavero.<br>
<b>EVT.</B> Nescio quoia vox ad aures mi advolavit. <b>CHAR.</B> Invoco<br>
vos, Lares viales, ut me bene tutetis. <b>EVT.</B> Iuppiter,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;865<br>
estne illic Charinus? <b>CHAR.</B> Cives, bene valete. <b>EVT.</B>
Ilico<br>
sta, Charine. <b>CHAR.</B> Qui me revocat? <b>EVT.</B> Spes, Salus,
Victoria.<br>
<b>CH.</B> Quid me voltis? <b>E.</B> Ire tecum. <b>CH.</B> Alium comitem
quaerite,<br>
non amittunt hi me comites qui tenent. <b>EVT.</B> Qui sunt ei?<br>
<b>CHAR.</B> Cura, miseria, aegritudo, lacrumae, lamentatio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;870<br>
<b>EVT.</B> Repudia istos comites atque hoc respice et revortere.<br>
<b>CHAR.</B> Siquidem mecum fabulari vis, subsequere. <b>EVT.</B> Sta
ilico.<br>
<b>CHAR.</B> Male facis, properantem qui me commorare. sol abit.<br>
<b>EVT.</B> Si huc item properes ut istuc properas, facias rectius:<br>
huc secundus ventus nunc est; cape modo vorsoriam:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;875<br>
hic favonius serenust, istic auster imbricus;<br>
hic facit tranquillitatem, iste omnis fluctus conciet.<br>
recipe te ad terram, Charine, huc. nonne ex advorso vides,<br>
nubis atra imberque &lt;ut> instat? aspice ad sinisteram,<br>
caelum ut est splendore plenum atque ut dei is&lt;tuc vorti iubent>?&nbsp;&nbsp;&nbsp;880<br>
<b>CHAR.</B> Religionem illic &lt;mi> obiecit: recipiam me illuc. <b>EVT.</B>
Sapis.<br>
o Charine, contra pariter fer gradum et confer pedem,<br>
porge bracchium. <b>CHAR.</B> Prehende. iam tenes? <b>EVT.</B> Teneo.
<b>CHAR.</B>
Tene.<br>
<b>EVT.</B> Quo nunc ibas? <b>CHAR.</B> Exulatum. <b>EVT.</B> Quid
ibi faceres? <b>CHAR.</B> Quod<br>
&nbsp;&nbsp;&nbsp;&nbsp; miser.<br>
<b>EVT.</B> Ne pave, restituam iam ego te in gaudio antiquo ut sies.&nbsp;&nbsp;&nbsp;&nbsp;&nbsp;&nbsp;&nbsp;885<br>
maxime quod vis audire, id audies, quod gaudeas<br>
[sta ilico, amicus aduenio multum beneuolens].<br>
tuam amicam&#151; <b>CH.</B> Quid eam? <b>E.</B> Vbi sit ego scio. <b>CH.</B>
Tune, obsecro?<br>
<b>EVT.</B> Sanam et salvam. <b>CHAR.</B> Vbi eam salvam? <b>EVT.</B>
Ego scio. <b>CHAR.</B> Ego<br>
&nbsp;&nbsp;&nbsp;&nbsp; me mavelim.<br>
<b>EVT.</B> Potin ut animo sis tranquillo? <b>CHAR.</B> Quid si mi
animus fluctuat?&nbsp;&nbsp;&nbsp;&nbsp; 890<br>
<b>EVT.</B> Ego istum in tranquillo quieto tuto sistam: ne time.<br>
<b>CHAR.</B> Obsecro te, loquere &lt;propere> ubi sit, ubi eam videris.<br>
quid taces? dic. enicas me miserum tua reticentia.<br>
<b>EVT.</B> Non longe hinc abest a nobis. <b>CHAR.</B> Quin ergo commostras,
si vides?~<br>
<b>EVT.</B> Non video hercle nunc, sed vidi modo. <b>CHAR.</B> Quin
ego videam facis?&nbsp;&nbsp;&nbsp;&nbsp; 895<br>
<b>EVT.</B> Faciam. <b>CHAR.</B> Longum istuc amantist. <b>EVT.</B>
Etiam metuis? omnia<br>
commonstrabo. amicior mihi nullus vivit atque is est<br>
qui illam habet, neque est quoi magis me velle melius aequom siet.<br>
<b>CHAR.</B> Non curo istunc, de illa quaero. <b>EVT.</B> De illa ergo
ego dico tibi.<br>
sane hoc non in mentem venit dudum, ut ubi &lt;sit dicerem>.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;900<br>
<b>CHAR.</B> Dic igitur, ubi illa est? <b>EVT.</B> In nostris aedibus.
<b>CHAR.</B>
Aedis probas,<br>
si tu vera dicis; pulchre aedificatas arbitro.<br>
sed qui ego istuc credam? vidistin an de audito nuntias?<br>
<b>E.</B> Egomet vidi. <b>CH.</B> Quis eam adduxit ad vos? <b>E.</B>
&lt;Vt> inique rogas.<br>
quid tua refert, qui cum istac venerit? <b>CHAR.</B> Dum istic siet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;906<br>
vera dicis? <b>EVT.</B> Nil, Charine, te quidem quicquam pudet;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;905<br>
est profecto. <b>CHAR.</B> Opta ergo ob istunc nuntium quid vis tibi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;907<br>
<b>EVT.</B> Quid si optabo? <b>CHAR.</B> Deos orato ut eius faciant
copiam.<br>
<b>EVT.</B> Derides. <b>CHAR.</B> Servata res est demum, si illam videro.<br>
sed quin ornatum hunc reicio? heus, aliquis actutum huc foras&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;910<br>
exite illinc, pallium mi ecferte. <b>EVT.</B> Em, nunc tu mihi places.<br>
<b>CHAR.</B> Optume advenis, puere, cape chlamydem atque istic sta
ilico,<br>
ut, si haec non sint vera, inceptum hoc itiner perficere exsequar.<br>
<b>EVT.</B> Non mihi credis? <b>CHAR.</B> Omnia equidem credo quae
dicis mihi.<br>
sed quin intro ducis me ad eam, ut videam? <b>EVT.</B> Paulisper mane.&nbsp;&nbsp;&nbsp;&nbsp;&nbsp;915<br>
<b>CH.</B> Quid, manebo? <b>E.</B> Tempus non est intro eundi. <b>CH.</B>
Enicas.<br>
<b>EVT.</B> Non opus est, inquam, nunc intro te ire. <b>CHAR.</B> Responde
mihi,<br>
qua causa? <b>EVT.</B> Operae non est. <b>CHAR.</B> Cur? <b>EVT.</B>
Quia non est illi<br>
&nbsp;&nbsp;&nbsp;&nbsp; commodum.<br>
<b>CHAR.</B> Itane? commodum illi non est, quae me amat, quam ego contra
amo?<br>
omnibus hic ludificatur me modis. ego stultior,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;920<br>
qui isti credam. commoratur. chlamydem sumam denuo.<br>
<b>EVT.</B> Mane parumper atque haec audi. <b>CHAR.</B> Cape sis, puere,
hoc pallium.<br>
<b>EVT.</B> Mater irata est patri vehementer, quia scortum sibi<br>
ob oculos adduxerit in aedis, dum ruri ipsa abest:<br>
suspicatur illam amicam esse illi. <b>CHAR.</B> Sonam sustuli.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;925<br>
<b>EVT.</B> Eam rem nunc exquirit intus. <b>CHAR.</B> Iam machaerast
in manu.<br>
<b>EVT.</B> Nam si eo ted intro ducam&#151; <b>CHAR.</B> Tollo ampullam
atque hinc eo.<br>
<b>EVT.</B> Mane, mane, Charine. <b>CHAR.</B> Erras, me decipere haud
potes.<br>
<b>EVT.</B> Neque edepol volo. <b>CHAR.</B> Quin tu ergo itiner exsequi
meum me sinis?<br>
<b>EVT.</B> Non sino. <b>CHAR.</B> Egomet me moror. tu puere, abi hinc
intro ocius.&nbsp;&nbsp;&nbsp;&nbsp;&nbsp;&nbsp; 930<br>
iam in currum escendi, iam lora in manus cepi meas.<br>
<b>EVT.</B> Sanus non es. <b>CHAR.</B> Quin, pedes, vos in curriculum
conicitis<br>
in Cyprum recta, quandoquidem pater mihi exilium parat?<br>
<b>EVT.</B> Stultus es, noli istuc quaeso dicere. <b>CHAR.</B> Certum
exsequist,<br>
operam ut sumam ad pervestigandum, ubi sit illaec. <b>EVT.</B> Quin
domist.&nbsp;&nbsp;&nbsp;&nbsp;&nbsp; 935<br>
<b>CHAR.</B> Nam hic quod dixit, id mentitust. <b>EVT.</B> Vera dixi
equidem tibi.<br>
<b>CHAR.</B> Iam Cyprum veni. <b>EVT.</B> Quin sequere, ut illam videas
quam expetis.<br>
<b>CHAR.</B> Percontatus non inveni. <b>EVT.</B> Matris iam iram neglego.<br>
<b>CHAR.</B> Porro proficiscor quaesitum. nunc perveni Chalcidem;<br>
video ibi hospitem Zacyntho, dico quid eo advenerim,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;940<br>
rogito quis eam vexerit, quis habeat si ibi indaudiverit.<br>
<b>EVT.</B> Quin tu istas omittis nugas ac mecum huc intro ambulas?<br>
<b>CHAR.</B> Hospes respondit, Zacynthi ficos fieri non malas.<br>
<b>EVT.</B> Nil mentitust. <b>CHAR.</B> Sed de amica se indaudivisse
autumat,<br>
hic Athenis esse. <b>EVT.</B> Calchas iste quidem Zacynthiust.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;945<br>
<b>CHAR.</B> Navem conscendo, proficiscor ilico. iam sum domi,<br>
iam redii &lt;ex> exilio. salve, mi sodalis Eutyche:<br>
ut valuisti? quid parentes mei? valent mater pater?<br>
bene vocas, benigne dicis: cras apud te, nunc domi.<br>
sic decet, sic fieri oportet. <b>EVT.</B> ~Eloque ni somnias.&nbsp;&nbsp;&nbsp;&nbsp;&nbsp;950<br>
hic homo non sanust. <b>CHAR.</B> Medicari amicus quin properas &lt;mihi>?<br>
<b>EVT.</B> Sequere sis. <b>CHAR.</B> Sequor. <b>EVT.</B> Clementer
quaeso, calces deteris.<br>
audin tu? <b>CHAR.</B> Iam dudum audivi. <b>EVT.</B> Pacem componi
volo<br>
meo patri cum matre: nam nunc est irata&#151; <b>CHAR.</B> I modo.<br>
<b>EVT.</B> Propter istanc. <b>CHAR.</B> I modo. <b>EVT.</B> Ergo cura.
<b>CHAR.</B>
Quin tu&nbsp;&nbsp; 955<br>
&nbsp;&nbsp;&nbsp;&nbsp; ergo i modo.<br>
tam propitiam reddam, quam quom propitiast Iuno Iovi.&#151;
</P>

<p>
<b>V.iii</B><br>
<b>DEMIPHO</B> Quasi tu numquam quicquam adsimile huius facti feceris.<br>
<b>LYSIMACHVS</B> Edepol numquam; cavi ne quid facerem. vix vivo miser.<br>
nam mea uxor propter illam tota in fermento iacet.<br>
<b>DEM.</B> At ego expurigationem habebo, ut ne suscenseat.&nbsp;&nbsp;&nbsp;&nbsp;&nbsp;960<br>
<b>LYS.</B> Sequere me. sed exeuntem filium video meum.
</P>

<p>
<b>V.iv</B><br>
<b>EVTYCHVS</B> Ad patrem ibo, ut matris iram sibi esse sedatam sciat.<br>
iam redeo. <b>LYS.</B> Placet principium. quid agis? quid fit, Eutyche?<br>
<b>EVT.</B> Optima opportunitate ambo advenistis. <b>LYS.</B> Quid
rei est?<br>
<b>EVT.</B> Vxor tibi placida et placatast. cette dextras nunciam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;965<br>
<b>LYS.</B> Di me servant. <b>EVT.</B> Tibi amicam esse nullam nuntio.<br>
<b>DEM.</B> Di te perdant. quid negotist nam, quaeso, istuc? <b>EVT.</B>
Eloquar.<br>
animum advortite igitur ambo. <b>DEM.</B> Quin tibi ambo operam damus.<br>
<b>EVT.</B> Qui bono sunt genere nati, &lt;si> sunt ingenio malo,<br>
suapte culpa genere sapiunt, genus ingenio improbant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;970<br>
<b>DEM.</B> Verum hic dicit. <b>LYS.</B> Tibi ergo dicit. <b>EVT.</B>
Eo illud est verum magis.<br>
nam te istac aetate haud aequom filio fuerat tuo<br>
adulescenti amanti amicam eripere emptam argento suo.<br>
<b>DEM.</B> Quid tu ais? Charini amicast illa? <b>EVT.</B> Vt dissimulat
malus.<br>
<b>DEM.</B> Ille quidem illam sese ancillam matri emisse dixerat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;975<br>
<b>EVT.</B> Propterea igitur tu mercatu's, novos amator, vetus puer?<br>
<b>LYS.</B> Optume hercle, perge &lt;tu>, ego adsistam hinc altrinsecus.<br>
quibus est dictis dignus, usque oneremus ambo. <b>DEM.</B> Nullus sum.<br>
<b>LYS.</B> Filio suo qui innocenti fecit tantam iniuriam.<br>
<b>EVT.</B> Quem quidem hercle ego, in exilium cum iret, redduxi domum;&nbsp;&nbsp;&nbsp;980<br>
nam ibat exulatum. <b>DEM.</B> An abiit? <b>LYS.</B> Etiam loquere,
larua?<br>
temperare istac aetate istis decebat artibus.<br>
<b>DEM.</B> Fateor, deliqui profecto. <b>EVT.</B> Etiam loquere, larua?<br>
[vacuom esse istac ted aetate his decebat noxiis.]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;983a<br>
itidem ut tempus anni, aetatem aliam aliud factum condecet;<br>
nam si istuc ius est, senecta aetate scortari senes,<br>
ubi locist res summa nostra publica? <b>DEM.</B> Ei, perii miser.<br>
<b>LYS.</B> Adulescentes rei agendae isti magis solent operam dare.<br>
<b>DEM.</B> Iam obsecro hercle vobis habete cum porcis, cum fiscina.<br>
<b>EVT.</B> Redde illi. <b>DEM.</B> Sibi habeat, iam ut volt per me
sibi habeat licet.<br>
<b>EVT.</B> Temperi edepol, quoniam ut aliter facias non est copia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;990<br>
<b>DEM.</B> Supplici sibi sumat quid volt ipse ob hanc iniuriam,<br>
modo pacem faciatis oro, ut ne mihi iratus siet.<br>
si hercle scivissem sive adeo ioculo dixisset mihi,<br>
se illam amare, numquam facerem ut illam amanti abducerem.<br>
Eutyche, ted oro, sodalis eius es, serva et subveni:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;995<br>
hunc senem para [me] clientem; memorem dices benefici.<br>
<b>LYS.</B> Ora ut ignoscat delictis tuis atque adulescentiae.<br>
<b>DEM.</B> Pergin tu autem? heia, superbe invehere. spero ego mihi
quoque<br>
tempus tale eventurum, ut tibi gratiam referam parem.<br>
<b>LYS.</B> Missas iam ego istas artis feci. <b>DEM.</B> Et quidem
ego dehinc iam.&nbsp; 1000<br>
<b>&nbsp;&nbsp;&nbsp;&nbsp; EVT.</B> Nihil &lt;agis>:<br>
consuetudine animus rursus te huc inducet. <b>DEM.</B> Obsecro,<br>
satis iam ut habeatis. quin loris caedite etiam, si lubet.<br>
<b>LYS.</B> Recte dicis. sed istuc uxor faciet, quom hoc resciverit.<br>
<b>DEM.</B> Nihil opust resciscat. <b>EVT.</B> Quid istic? non resciscet,
ne time.<br>
eamus intro, non utibilest hic locus, factis tuis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;1005<br>
dum memoramus, arbitri ut sint qui praetereant per vias.<br>
<b>DEM.</B> Hercle qui tu recte dicis: eadem brevior fabula<br>
erit. eamus. <b>EVT.</B> Hic est intus filius apud nos tuos.<br>
<b>DEM.</B> Optumest. illac per hortum nos domum transibimus.<br>
<b>LYS.</B> Eutyche, hanc volo prius rem agi, quam meum intro refero
pedem.&nbsp;&nbsp; 1010<br>
<b>EVT.</B> Quid istuc est? <b>LYS.</B> Suam quisque homo rem meminit.
responde mihi:<br>
certon scis non suscensere mihi tuam matrem? <b>EVT.</B> Scio.<br>
<b>LYS.</B> Vide. <b>EVT.</B> Mea fide. <b>LYS.</B> Satis habeo. sed
quaeso hercle, etiam vide.<br>
<b>EVT.</B> Non mihi credis? <b>LYS.</B> Immo credo, sed tamen metuo
miser.<br>
<b>DEM.</B> Eamus intro. <b>EVT.</B> Immo dicamus senibus legem censeo,&nbsp;&nbsp;&nbsp;1015<br>
prius quam abeamus, qua se lege teneant contentique sint.<br>
annos gnatus sexaginta qui erit, si quem scibimus<br>
si maritum sive hercle adeo caelibem scortarier,<br>
cum eo nos hac lege agemus: inscitum arbitrabimur,<br>
et per nos quidem hercle egebit qui suom prodegerit.&nbsp;&nbsp;&nbsp;&nbsp;1020<br>
neu quisquam posthac prohibeto adulescentem filium<br>
quin amet et scortum ducat, quod bono fiat modo;<br>
siquis prohibuerit, plus perdet clam &lt;qua>si praehibuerit palam.<br>
haec adeo ut ex hac nocte primum lex teneat senes.<br>
bene valete; atque, adulescentes, haec si vobis lex placet,&nbsp;&nbsp;1025<br>
ob senum hercle industriam vos aequom est clare plaudere.
</p>

<div class="footer">
	<p>
		<a href="/plautus.html">Plautus</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</body>
</html>