<html>
	<head>
		<title>
			Plautus: Menaechmi
		</title>
		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>
<p class=pagehead>T. MACCI PLAVTI MENAECHMI</p>

<p class=border></p>

<p><b>PERSONAE</b>
</p>

<p>PENICVLVS PARASITVS<br>
MENAECHMVS<br>
MENAECHMVS (SOSICLES)<br>
EROTIUM MERETRIX<br>
CYLINDRUS COCVS<br>
MESSENIO SERVVS<br>
ANCILLA<br>
MATRONA<br>
SENEX<br>
MEDICVS
</p>

<p><b>ARGVMENTVM</b>
</p>

<p>Mercator Siculus, quoi erant gemini filii,<br>
Ei surrupto altero mors optigit.<br>
Nomen surrepticii illi indit qui domist<br>
Avos paternus, facit Maenaechmum e Sosicle.<br>
Et is germanum, postquam adolevit, quaeritat<br>
Circum omnis oras. post Epidamnum devenit:<br>
Hic fuerat alitus ille surrepticius.<br>
Menaechmum omnes civem credunt advenam<br>
Eumque appellant meretrix, uxor et socer.<br>
I se cognoscunt fratres postremo invicem.
</p>

<p><b>PROLOGVS</b>
</p>

<p>Salutem primum iam a principio propitiam<br>
mihi atque vobis, spectatores, nuntio.<br>
apporto vobis Plautum, lingua non manu,<br>
quaeso ut benignis accipiatis auribus.<br>
nunc argumentum accipite atque animum advortite;&nbsp;&nbsp;&nbsp;&nbsp;&nbsp;&nbsp;&nbsp;
5<br>
quam potero in verba conferam paucissuma.<br>
Atque hoc poetae faciunt in comoediis:<br>
omnis res gestas esse Athenis autumant,<br>
quo illud vobis graecum videatur magis;<br>
ego nusquam dicam nisi ubi factum dicitur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
10<br>
atque adeo hoc argumentum graecissat, tamen<br>
non atticissat, verum sicilicissitat.<br>
huic argumento antelogium hoc fuit;<br>
nunc argumentum vobis demensum dabo,<br>
non modio, neque trimodio, verum ipso horreo:&nbsp;&nbsp;&nbsp;&nbsp;&nbsp;&nbsp;&nbsp;&nbsp;
15<br>
tantum ad narrandum argumentum adest benignitas.<br>
Mercator quidam fuit Syracusis senex,<br>
ei sunt nati filii gemini duo,<br>
ita forma simili pueri, ut mater sua<br>
non internosse posset quae mammam dabat,&nbsp;&nbsp;&nbsp;&nbsp; 20<br>
neque adeo mater ipsa quae illos pepererat,<br>
ut quidem ille dixit mihi, qui pueros viderat:<br>
ego illos non vidi, ne quis vostrum censeat.<br>
postquam iam pueri septuennes sunt, pater<br>
oneravit navem magnam multis mercibus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
25<br>
imponit geminum alterum in navem pater,<br>
Tarentum avexit secum ad mercatum simul,<br>
illum reliquit alterum apud matrem domi.<br>
Tarenti ludi forte erant, cum illuc venit.<br>
mortales multi, ut ad ludos, convenerant:&nbsp;&nbsp;&nbsp;&nbsp;&nbsp;&nbsp;&nbsp;&nbsp;
30<br>
puer aberravit inter homines a patre.<br>
Epidamniensis quidam ibi mercator fuit,<br>
is puerum tollit avehitque Epidamnium.<br>
pater eius autem postquam puerum perdidit,<br>
animum despondit, eaque is aegritudine&nbsp;&nbsp;&nbsp;&nbsp;&nbsp;&nbsp;&nbsp;&nbsp;
35<br>
paucis diebus post Tarenti emortuost.<br>
Postquam Syracusas de ea re rediit nuntius<br>
ad avom puerorum, puerum surruptum alterum<br>
patremque pueri Tarenti esse emortuom,<br>
immutat nomen avos huic gemino alteri;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
40<br>
ita illum dilexit, qui subruptust, alterum:<br>
illius nomen indit illi qui domi est,<br>
Menaechmo, idem quod alteri nomen fuit;<br>
et ipsus eodem est avos vocatus nomine<br>
(propterea illius nomen memini facilius,&nbsp;&nbsp;&nbsp;&nbsp;&nbsp;&nbsp;&nbsp;&nbsp;
45<br>
quia illum clamore vidi flagitarier).<br>
ne mox erretis, iam nunc praedico prius:<br>
idem est ambobus nomen geminis fratribus.<br>
Nunc in Epidamnum pedibus redeundum est mihi,<br>
ut hanc rem vobis examussim disputem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
50<br>
si quis quid vestrum Epidamnum curari sibi<br>
velit, audacter imperato et dicito,<br>
sed ita ut det unde curari id possit sibi.<br>
nam nisi qui argentum dederit, nugas egerit;<br>
qui dederit, magis maiores nugas egerit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
55<br>
verum illuc redeo unde abii, atque uno asto in loco.<br>
Epidamniensis ille, quem dudum dixeram,<br>
geminum illum puerum qui surrupuit alterum,<br>
ei liberorum, nisi divitiae, nil erat:<br>
adoptat illum puerum surrupticium&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
60<br>
sibi filium eique uxorem dotatam dedit,<br>
eumque heredem fecit, quom ipse obiit diem.<br>
nam rus ut ibat forte, ut multum pluerat,<br>
ingressus fluvium rapidum ab urbe haud longule,<br>
rapidus raptori pueri subduxit pedes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
65<br>
abstraxitque hominem in maximam malam crucem.<br>
illi divitiae evenerunt maximae.<br>
is illic habitat geminus surrupticius.<br>
Nunc ille geminus, qui Syracusis habet,<br>
hodie in Epidamnum veniet cum servo suo&nbsp;&nbsp;&nbsp;&nbsp;&nbsp;&nbsp;&nbsp;&nbsp;
70<br>
hunc quaeritatum geminum germanum suom.<br>
haec urbs Epidamnus est, dum haec agitur fabula:<br>
quando alia agetur, aliud fiet oppidum;<br>
sicut familiae quoque solent mutarier:<br>
modo ~ni caditat leno, modo adulescens, modo senex,&nbsp;&nbsp;&nbsp;&nbsp;&nbsp;&nbsp;&nbsp;&nbsp;
75<br>
pauper, mendicus, rex, parasitus, hariolus<br>
* * *&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
76a
</p>

<p>
<b>ACTVS I</b></blockquote>

</p>

<p><br><b>I.i</b>
</p>

<p><b>PENICVLVS</b> Iuventus nomen fecit Peniculo mihi,<br>
ideo quia mensam, quando edo, detergeo.<br>
homines captivos qui catenis vinciunt<br>
et qui fugitivis servis indunt compedes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
80<br>
nimis stulte faciunt mea quidem sententia.<br>
nam homini misero si ad malum accedit malum,<br>
maior lubido est fugere et facere nequiter.<br>
nam se ex catenis eximunt aliquo modo.<br>
tum compediti anum lima praeterunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
85<br>
aut lapide excutiunt clavom. nugae sunt eae.<br>
quem tu adservare recte, ne aufugiat, voles,<br>
esca atque potione vinciri decet.<br>
apud mensam plenam homini rostrum deliges;<br>
dum tu illi quod edit et quod potet praebeas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;
90<br>
suo arbitratu adfatim cottidie,<br>
numquam edepol fugiet, tam etsi capital fecerit,<br>
facile adservabis, dum eo vinclo vincies.<br>
ita istaec nimis lenta vincla sunt escaria:<br>
quam magis extendas, tanto adstringunt artius.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
95<br>
nam ego ad Menaechmum hunc eo, quo iam diu<br>
sum iudicatus; ultro eo ut me vinciat.<br>
nam illic homo homines non alit, verum educat,<br>
recreatque: nullus melius medicinam facit.<br>
ita est adulescens; ipsus escae maxumae&nbsp;&nbsp;&nbsp;&nbsp;&nbsp;&nbsp;&nbsp;&nbsp;
100<br>
cerialis cenas dat, ita mensas exstruit,<br>
tantas struices concinnat patinarias:<br>
standumst in lecto, si quid de summo petas.<br>
sed mi intervallum iam hos dies multos fuit:<br>
domi domitus sum usque cum caris meis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
105<br>
nam neque edo neque emo nisi quod est carissumum.<br>
id quoque iam, cari qui instruontur deserunt.<br>
nunc ad eum inviso. sed aperitur ostium.<br>
Menaechmum eccum ipsum video, progreditur foras.
</p>

<p><b>I.ii</b>
</p>

<p><b>MENAECHMVS</b> Ni mala, ni stulta sies, ni indomita imposque animi,&nbsp;&nbsp;&nbsp;&nbsp;
110<br>
quod viro esse odio videas, tute tibi odio habeas.<br>
praeterhac si mihi tale post hunc diem<br>
faxis, faxo foris vidua visas patrem.<br>
nam quotiens foras ire volo, me retines, revocas, rogitas,<br>
quo ego eam, quam rem agam, quid negoti geram,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
115<br>
quid petam, quid feram, quid foris egerim.<br>
portitorem domum duxi, ita omnem mihi<br>
rem necesse eloqui est, quidquid egi atque ago.<br>
nimium ego te habui delicatam; nunc adeo ut facturus dicam.<br>
quando ego tibi ancillas, penum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
120<br>
lanam, aurum, vestem, purpuram<br>
bene praebeo nec quicquam eges,<br>
malo cavebis si sapis,<br>
virum observare desines.<br>
atque adeo, ne me nequiquam serves, ob eam industriam<br>
hodie ducam scortum ad cenam atque aliquo condicam foras.<br>
<b>PEN.</b> Illic homo se uxori simulat male loqui, loquitur mihi;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
125<br>
nam si foris cenat, profecto me, haud uxorem, ulciscitur.<br>
<b>MEN.</b> Euax, iurgio hercle tandem uxorem abegi ab ianua.<br>
ubi sunt amatores mariti? dona quid cessant mihi<br>
conferre omnes congratulantes, quia pugnavi fortiter?<br>
hanc modo uxori intus pallam surrupui, ad scortum fero.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
130<br>
sic hoc decet, dari facete verba custodi catae.<br>
hoc facinus pulchrumst, hoc probumst, hoc lepidumst, hoc factumst fabre:<br>
meo malo a mala abstuli hoc, ad damnum deferetur.<br>
avorti praedam ab hostibus nostrum salute socium.<br>
<b>PEN.</b> Heus adulescens, ecqua in istac pars inest praeda mihi?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
135<br>
<b>MEN.</b> Perii, in insidias deveni. <b>PEN.</b> Immo in praesidium,
ne time.<br>
<b>M.</b> Quis homo est? <b>P. </b>Ego sum. <b>M.</b> O mea Commoditas,
o mea Opportunitas,<br>
salve. <b>P.</b> Salve. <b>M.</b> Quid agis? <b>P.</b> Teneo dextera
genium meum.<br>
<b>MEN.</b> Non potuisti magis per tempus mi advenire quam advenis.<br>
<b>PEN.</b> Ita ego soleo: commoditatis omnis articulos scio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
140<br>
<b>MEN.</b> Vin tu facinus luculentum inspicere? <b>PEN.</b> Quis id
coxit coquos?<br>
iam sciam, si quid titubatumst, ubi reliquias videro.<br>
<b>MEN.</b> Dic mi, enumquam tu vidisti tabulam pictam in pariete,<br>
ubi aquila Catameitum raperet aut ubi Venus Adoneum?<br>
<b>PEN.</b> Saepe. sed quid istae picturae ad me attinent? <b>MEN.</b>
Age me aspice.&nbsp;&nbsp;&nbsp;&nbsp;&nbsp;&nbsp;&nbsp;&nbsp; 145<br>
ecquid adsimulo similiter? <b>PEN.</b> Quis istest ornatus tuos?<br>
<b>MEN.</b> Dic hominem lepidissimum esse me. <b>PEN.</b> Vbi essuri
sumus?<br>
<b>MEN.</b> Dic modo hoc quod ego te iubeo. <b>PEN.</b> Dico: homo
lepidissime.<br>
<b>MEN.</b> Ecquid audes de tuo istuc addere? <b>PEN.</b> Atque hilarissime.<br>
<b>MEN.</b> Perge &lt;perge>. <b>PEN.</b> Non pergo hercle, nisi scio
qua gratia.&nbsp;&nbsp;&nbsp;&nbsp;&nbsp;&nbsp;&nbsp;&nbsp; 150<br>
litigium tibi est cum uxore, eo mi abs te caveo cautius.<br>
<b>MEN.</b> Clam uxoremst ubi pulchre habeamus atque hunc comburamus
diem.<br>
<b>PEN.</b> Age sane igitur, quando aequom oras, quam mox incendo rogum?<br>
dies quidem iam ad umbilicum est dimidiatus mortuos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
154-155<br>
<b>MEN.</b> Te morare, mihi quom obloquere. <b>PEN.</b> Oculum ecfodito
per solum 156<br>
mihi, Menaechme, si ullum verbum faxo nisi quod iusseris.<br>
<b>MEN.</b> Concede huc a foribus. <b>PEN.</b> Fiat. <b>MEN.</b> Etiam
concede huc. <b>PEN.</b>Licet.<br>
<b>MEN.</b> Etiam nunc concede audacter ab leonino cavo.<br>
<b>PEN.</b> Eu edepol ne tu, ut ego opinor, esses agitator probus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
160<br>
<b>MEN.</b> Quidum? <b>PEN.</b> Ne te uxor sequatur, respectas identidem.<br>
<b>MEN.</b> Sed quid ais? <b>PEN.</b> Egone? id enim quod tu vis, id
aio atque id nego.<br>
<b>MEN.</b> Ecquid tu de odore possis, si quid forte olfeceris,<br>
facere coniecturam? ***<br>
<b>PEN.</b> *** captum sit collegium.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
165<br>
<b>MEN.</b> Agedum odorare hanc quam ego habeo pallam. quid olet? apstines?<br>
<b>PEN.</b> Summum olfactare oportet vestimentum muliebre,<br>
nam ex istoc loco spurcatur nasum odore ~ inlucido.<br>
<b>MEN.</b> Olfacta igitur hinc, Penicule. lepide ut fastidis. <b>PEN.</b>
Decet.<br>
<b>MEN.</b> Quid igitur? quid olet? responde. <b>PEN.</b> Furtum, scortum,
prandium.&nbsp;&nbsp;&nbsp;&nbsp; 170<br>
tibi fuant<br>
<b>MEN.</b> elocutus, nam<br>
nunc ad amicam deferetur hanc meretricem Erotium.<br>
mihi, tibi atque illi iubebo iam adparari prandium. <b>PEN.</b> Eu.<br>
<b>MEN.</b> Inde usque ad diurnam stellam crastinam potabimus. <b>PEN.</b>
Eu,&nbsp;&nbsp;&nbsp;&nbsp; 175<br>
expedite fabulatu's. iam fores ferio? <b>MEN.</b> Feri.<br>
vel mane etiam. <b>PEN.</b> Mille passum commoratu's cantharum.<br>
<b>MEN.</b> Placide pulta. <b>PEN.</b> Metuis, credo, ne fores Samiae
sient.<br>
<b>MEN.</b> Mane, mane obsecro hercle: eapse eccam exit. oh, solem
vides&nbsp;&nbsp;&nbsp;&nbsp; 179-180<br>
satin ut occaecatust prae huius corporis candoribus?&nbsp;&nbsp;&nbsp;&nbsp;&nbsp;&nbsp;&nbsp;&nbsp;
181
</p>

<p><b>I.iii</b>
</p>

<p><b>EROTIVM </b>Anime mi, Menaechme, salve. <b>PEN.</b> Quid ego? <b>ER.</b>
Extra numerum es mihi.<br>
<b>PEN.</b> Idem istuc aliis adscriptivis fieri ad legionem solet.<br>
<b>MEN.</b> Ego istic mihi hodie adparari iussi apud te proelium.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
184-185<br>
<b>ER.</b> Hodie id fiet. <b>MEN.</b> In eo uterque proelio potabimus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
186<br>
uter ibi melior bellator erit inventus cantharo,<br>
~ tuest legio adiudicato, cum utro hanc noctem sies.<br>
ut ego uxorem, mea voluptas, ubi te aspicio, odi male.<br>
<b>ER.</b> Interim nequis quin eius aliquid indutus sies.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
190<br>
quid hoc est? <b>MEN.</b> Induviae tuae atque uxoris exuviae, rosa.<br>
<b>ER.</b> Superas facile, ut superior sis mihi quam quisquam qui impetrant.<br>
<b>PEN.</b> Meretrix tantisper blanditur, dum illud quod rapiat videt;<br>
nam si amabas, iam oportebat nasum abreptum mordicus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
194-195<br>
<b>MEN.</b> Sustine hoc, Penicule: exuvias facere quas vovi volo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
196<br>
<b>PEN.</b> Cedo; sed obsecro hercle, salta sic cum palla postea.<br>
<b>MEN.</b> Ego saltabo? sanus hercle non es. <b>PEN.</b> Egone an
tu magis?<br>
si non saltas, exue igitur. <b>MEN.</b> Nimio ego hanc periculo<br>
surrupui hodie. meo quidem animo ab Hippolyta subcingulum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
200<br>
Hercules haud aeque magno umquam abstulit periculo.<br>
cape tibi hanc, quando una vivis meis morigera moribus.<br>
<b>ER.</b> Hoc animo decet animatos esse amatores probos.<br>
<b>PEN.</b> Qui quidem ad mendicitatem se properent detrudere.<br>
<b>MEN.</b> Quattuor minis ego emi istanc anno uxori meae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
205<br>
<b>PEN.</b> Quattuor minae perierunt plane, ut ratio redditur.<br>
<b>MEN.</b> Scin quid volo ego te accurare? <b>ER.</b> Scio, curabo
quae voles.<br>
<b>MEN.</b> Iube igitur tribus nobis apud te prandium accurarier<br>
atque aliquid scitamentorum de foro opsonarier,<br>
glandionidam suillam, laridum pernonidam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
210<br>
aut sincipitamenta porcina aut aliquid ad eum modum,<br>
madida quae mi adposita in mensa miluinam suggerant;<br>
atque actutum. <b>ER.</b> Licet ecastor. <b>MEN.</b> Nos prodimus ad
forum.<br>
iam hic nos erimus: dum coquetur, interim potabimus.<br>
<b>ER.</b> Quando vis veni, parata res erit. <b>MEN.</b> Propera modo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
215<br>
sequere tu. <b>PEN.</b> Ego hercle vero te et servabo et te sequar,<br>
neque hodie ut te perdam, meream deorum divitias mihi.<br>
<b>ER.</b> Evocate intus Culindrum mihi coquom actutum foras.<br>
&nbsp;
</p>

<p><b>I.iv</b>
</p>

<p>sportulam cape atque argentum. eccos tris nummos habes.<br>
<b>CYLINDRVS</b> Habeo. <b>ER.</b> Abi atque obsonium adfer; tribus
vide quod sit satis:&nbsp;&nbsp;&nbsp;&nbsp; 220<br>
neque defiat neque supersit. <b>CYL.</b> Cuius modi hi homines erunt?<br>
<b>ER.</b> Ego et Menaechmus et parasitus eius. <b>CYL.</b> Iam isti
sunt decem;<br>
nam parasitus octo hominum munus facile fungitur.<br>
<b>ER.</b> Elocuta sum convivas, ceterum cura. <b>CYL.</b> Licet.<br>
cocta sunt, iube ire accubitum. <b>ER.</b> Redi cito. <b>CYL.</b> Iam
ego hic ero.&nbsp;&nbsp;&nbsp;&nbsp; 225<br>
&nbsp;<br>
&nbsp;<br>
&nbsp;
</p>

<p><b>ACTVS II</b>
</p>

<p><b>II.i</b>
</p>

<p><b>MENAECHMVS</b> Voluptas nullast navitis, Messenio,<br>
maior meo animo, quam quom ex alto procul<br>
terram conspiciunt. <b>MESSENIO</b> Maior, non dicam dolo,<br>
[quam] si adveniens terram videas quae fuerit tua.<br>
sed quaeso, quam ob rem nunc Epidamnum venimus?&nbsp;&nbsp;&nbsp;&nbsp;&nbsp;&nbsp;&nbsp;&nbsp;
230<br>
an quasi mare omnis circumimus insulas?<br>
<b>MEN.</b> Fratrem quaesitum geminum germanum meum.<br>
<b>MESS.</b> Nam quid modi futurum est illum quaerere?<br>
hic annus sextust postquam ei rei operam damus.<br>
Histros, Hispanos, Massiliensis, Hilurios,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
235<br>
mare superum omne Graeciamque exoticam<br>
orasque Italicas omnis, qua adgreditur mare,<br>
sumus circumvecti. si acum, credo, quaereres,<br>
acum invenisses, si appareret, iam diu.<br>
hominem inter vivos quaeritamus mortuom;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
240<br>
nam invenissemus iam diu, si viveret.<br>
<b>MEN.</b> Ergo istuc quaero certum qui faciat mihi,<br>
qui sese dicat scire eum esse emortuom:<br>
operam praeterea numquam sumam quaerere.<br>
verum aliter vivos numquam desistam exsequi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
245<br>
ego illum scio quam cordi sit carus meo.<br>
<b>MESS.</b> In scirpo nodum quaeris. quin nos hinc domum<br>
redimus, nisi si historiam scripturi sumus?<br>
<b>MEN.</b> Dictum facessas, datum edis, caveas malo.<br>
molestus ne sis, non tuo hoc fiet modo. <b>MESS.</b> Em&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
250<br>
illoc enim verbo esse me servom scio.<br>
non potuit paucis plura plane proloqui.<br>
verum tamen nequeo contineri quin loquar.<br>
audin, Menaechme? quom inspicio marsuppium,<br>
viaticati hercle admodum aestive sumus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
255<br>
ne tu hercle, opinor, nisi domum revorteris,<br>
ubi nihil habebis, geminum dum quaeres, gemes.<br>
nam ita est haec hominum natio: in Epidamnieis<br>
voluptarii atque potatores maxumi;<br>
tum sycophantae et palpatores plurumi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
260<br>
in urbe hac habitant; tum meretrices mulieres<br>
nusquam perhibentur blandiores gentium.<br>
propterea huic urbi nomen Epidamno inditumst,<br>
quia nemo ferme huc sine damno devortitur.<br>
<b>MEN.</b> Ego istuc cavebo. cedo dum huc mihi marsuppium.&nbsp;&nbsp;&nbsp;&nbsp;&nbsp;&nbsp;&nbsp;
265<br>
<b>MESS.</b> Quid eo vis? <b>MEN.</b> Iam aps te metuo de verbis tuis.<br>
<b>MESS.</b> Quid metuis? <b>MEN.</b> Ne mihi damnum in Epidamno duis.<br>
tu magnus amator mulierum es, Messenio,<br>
ego autem homo iracundus, animi perditi;<br>
id utrumque, argentum quando habebo, cavero,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
270<br>
ne tu delinquas neve ego irascar tibi.<br>
<b>MESS.</b> Cape atque serva. me lubente feceris.
</p>

<p><b>II.ii</b>
</p>

<p><b>CYLINDRVS</b> Bene opsonavi atque ex mea sententia,<br>
bonum anteponam prandium pransoribus.<br>
sed eccum Menaechmum video. vae tergo meo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
275<br>
prius iam convivae ambulant ante ostium,<br>
quam ego opsonatu redeo. adibo atque alloquar.<br>
Menaechme, salve. <b>MEN.</b> Di te amabunt quisquis &lt;es>.<br>
<b>CYL.</b> Quisquis *** &lt;es> ego sim?<br>
<b>MEN.</b> Non hercle vero. <b>CYL.</b> Vbi convivae ceteri?&nbsp;&nbsp;&nbsp;&nbsp;&nbsp;&nbsp;&nbsp;&nbsp;
280<br>
<b>MEN.</b> Quos tu convivas quaeris? <b>CYL.</b> Parasitum tuom.<br>
<b>MEN.</b> Meum parasitum? certe hic insanust homo.<br>
<b>MESS.</b> Dixin tibi esse hic sycophantas plurumos?<br>
* * *<br>
<b>MEN.</b> Quem tu parasitum quaeris, adulescens, meum?&nbsp;&nbsp;&nbsp;&nbsp;&nbsp;&nbsp;&nbsp;&nbsp;
285<br>
<b>MESS.</b> Peniculum eccum in vidulo salvom fero.<br>
<b>CYL.</b> Menaechme, numero huc advenis ad prandium.<br>
nunc opsonatu redeo. <b>MEN.</b> Responde mihi,<br>
adulescens: quibus hic pretiis porci veneunt<br>
sacres sinceri? <b>CYL.</b> Nummis. <b>MEN.</b> Nummum a me accipe:&nbsp;&nbsp;&nbsp;&nbsp;
290<br>
iube te piari de mea pecunia.<br>
nam equidem insanum esse te certo scio,<br>
qui mihi molestu's homini ignoto, quisquis es.<br>
<b>CYL.</b> Cylindrus ego sum: non nosti nomen meum?<br>
<b>MEN.</b> Si tu Cylindrus seu Coriendrus, perieris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
295<br>
ego te non novi, neque novisse adeo volo.<br>
<b>CYL.</b> Est tibi Menaechmo nomen, tantum quod sciam.<br>
<b>MEN.</b> Pro sano loqueris quom me appellas nomine.<br>
sed ubi novisti me? <b>CYL.</b> Vbi ego te noverim,<br>
qui amicam habes eram meam hanc Erotium?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
300<br>
<b>MEN.</b> Neque hercle ego habeo, neque te quis homo sis scio.<br>
<b>CYL.</b> Non scis quis ego sim, qui tibi saepissime<br>
cyathisso apud nos, quando potas? <b>MESS.</b> Ei mihi,<br>
quom nihil est qui illi homini diminuam caput.<br>
<b>MEN.</b> Tun cyathissare mihi soles, qui ante hunc diem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
305<br>
Epidamnum numquam vidi neque veni? <b>CYL.</b> Negas?<br>
<b>MEN.</b> Nego hercle vero. <b>CYL.</b> Non tu in illisce aedibus<br>
~ habitas? <b>MEN.</b> Di illos homines, qui illic habitant, perduint.<br>
<b>CYL.</b> Insanit hic quidem, qui ipse male dicit sibi.<br>
audin, Menaechme? <b>MEN.</b> Quid vis? <b>CYL.</b> Si me consulas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;
310<br>
nummum illum quem mihi dudum pollicitu's dare --<br>
nam tu quidem hercle certo non sanu's satis,<br>
Menaechme, qui nunc ipsus male dicas tibi--<br>
iubeas, si sapias, porculum adferri tibi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
314-315<br>
<b>MES.</b> Eu hercle hominem multum, et odiosum mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
316<br>
<b>CYL.</b> Solet iocari saepe mecum illoc modo.<br>
quam vis ridiculus est, ubi uxor non adest.<br>
quid ais tu? <b>MEN.</b> Quid vis, inquam. <b>CYL.</b> Satin hoc quod
vides<br>
tribus vobis opsonatumst, an opsono amplius,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
320<br>
tibi et parasito et mulieri? <b>MEN.</b> Quas [tu] mulieres,<br>
quos tu parasitos loquere? <b>MESS.</b> Quod te urget scelus,<br>
qui huic sis molestus? <b>CYL.</b> Quid tibi mecum est rei?<br>
ego te non novi: cum hoc quem novi fabulor.<br>
<b>MESS.</b> Non edepol tu homo sanus es, certo scio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
325<br>
<b>CYL.</b> Iam ergo haec madebunt faxo, nil morabitur.<br>
proin tu ne quo abeas longius ab aedibus.<br>
numquid vis? <b>MEN.</b> Vt eas maximam malam crucem.<br>
<b>CYL.</b> Ire hercle meliust te interim atque accumbere,<br>
dum ego haec appono ad Volcani violentiam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
330<br>
ibo intro et dicam te hic adstare Erotio,<br>
ut te hinc abducat potius quam hic adstes foris.<br>
<b>MEN.</b> Iamne abiit&nbsp; &lt;illic>? edepol haud mendacia<br>
tua verba experior esse. <b>MESS.</b> Observato modo:<br>
nam istic meretricem credo habitare mulierem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
335<br>
ut quidem ille insanus dixit, qui hinc abiit modo.<br>
<b>MEN.</b> Sed miror qui ille noverit nomen meum.<br>
<b>MESS.</b> Minime hercle mirum. morem hunc meretrices habent:<br>
ad portum mittunt servolos, ancillulas;<br>
si quae peregrina navis in portum advenit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
340<br>
rogitant cuiatis sit, quid ei nomen siet,<br>
postilla extemplo se applicant, agglutinant:<br>
si pellexerunt, perditum amittunt domum.<br>
nunc in istoc portu stat navis praedatoria,<br>
aps qua cavendum nobis sane censeo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
345<br>
<b>MEN.</b> Mones quidem hercle recte. <b>MESS.</b> Tum demum sciam<br>
recte monuisse, si tu recte caveris.<br>
<b>MEN.</b> Tace dum parumper, nam concrepuit ostium:<br>
videamus qui hinc egreditur. <b>MESS.</b> Hoc ponam interim.<br>
asservatote haec sultis, navales pedes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
350
</p>

<p><b>II.iii</b>
</p>

<p><b>EROTIVM</b> Sine fores sic, abi, nolo operiri.<br>
intus para, cura, vide, quod opust fiat:<br>
sternite lectos, incendite odores; munditia<br>
inlecebra animost amantium.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
354-355<br>
amanti amoenitas malost, nobis lucrost.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
356<br>
sed ubi ille est, quem coquos ante aedis esse ait? atque eccum video,<br>
qui mi est usui et plurimum prodest.<br>
item hinc ultro fit, ut meret, potissimus nostrae domi ut sit;<br>
nunc eum adibo, adloquar ultro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
360<br>
animule mi, mihi mira videntur,<br>
te hic stare foris, fores quoi pateant,<br>
magis quam domus tua domus quom haec tua sit.<br>
omne paratumst, ut iussisti<br>
atque ut voluisti, neque tibi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
365<br>
ulla morast intus.<br>
prandium, ut iussisti, hic curatumst:<br>
ubi lubet, ire licet accubitum.<br>
<b>M.</b> Quicum haec mulier loquitur? <b>E</b>. Equidem tecum. <b>M.</b>
Quid mecum tibi<br>
fuit umquam aut nunc est negoti? <b>ER.</b> Quia pol te unum ex omnibus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
370<br>
Venus me voluit magnificare, neque id haud immerito tuo.<br>
nam ecastor solus benefactis tuis me florentem facis.<br>
<b>MEN.</b> Certo haec mulier aut insana aut ebria est, Messenio,<br>
quae hominem ignotum compellet me tam familiariter.<br>
<b>MESS.</b> Dixin ego istaec hic solere fieri? folia nunc cadunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
375<br>
praeut si triduom hoc hic erimus: tum arbores in te cadent.<br>
nam ita sunt hic meretrices: omnes elecebrae argentariae.<br>
sed sine me dum hanc compellare. heus mulier, tibi dico. <b>ER.</b>
Quid est?<br>
<b>MESS.</b> Vbi tu hunc hominem novisti? <b>ER.</b> Ibidem ubi hic
me iam diu,<br>
in Epidamno. <b>MESS.</b> In Epidamno? qui huc in hanc urbem pedem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
380<br>
nisi hodie, numquam intro tetulit? <b>ER.</b> Heia, delicias facis.<br>
mi Menaechme, quin, amabo, is intro? hic tibi erit rectius.<br>
<b>MEN.</b> Haec quidem edepol recte appellat meo me mulier nomine.<br>
nimis miror, quid hoc sit negoti. <b>MESS.</b> Oboluit marsuppium<br>
huic istuc quod habes. <b>MEN.</b> Atque edepol tu me monuisti probe.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
385<br>
accipe dum hoc. iam scibo, utrum haec me mage amet an marsuppium.<br>
<b>ER.</b> Eamus intro, ut prandeamus. <b>MEN.</b> Bene vocas: tam
gratiast.<br>
<b>ER.</b> Cur igitur me tibi iussisti coquere dudum prandium?<br>
<b>MEN.</b> Egon te iussi coquere? <b>ER.</b> Certo, tibi et parasito
tuo.<br>
<b>MEN.</b> Cui, malum, parasito? certo haec mulier non sanast satis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
390<br>
<b>ER.</b> Peniculo. <b>MEN.</b> Quis iste est Peniculus? qui extergentur
baxeae?<br>
<b>ER.</b> Scilicet qui dudum tecum venit, quom pallam mihi<br>
detulisti, quam ab uxore tua surrupuisti. <b>MEN.</b> Quid est?<br>
tibi pallam dedi, quam uxori meae surrupui? sanan es?<br>
certe haec mulier cantherino ritu astans somniat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
395<br>
<b>ER.</b> Qui lubet ludibrio habere me atque ire infitias mihi<br>
facta quae sunt? <b>MEN.</b> Dic quid est id quod negem quod fecerim?<br>
<b>ER.</b> Pallam te hodie mihi dedisse uxoris. <b>MEN.</b> Etiam nunc
nego.<br>
ego quidem neque umquam uxorem habui neque habeo, neque huc<br>
umquam, postquam natus sum, intra portam penetravi pedem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
400<br>
prandi in navi, inde huc sum egressus, te conveni. <b>ER.</b> Eccere,<br>
perii misera, quam tu mihi nunc navem narras? <b>MEN.</b> Ligneam,<br>
saepe tritam, saepe fixam, saepe excussam malleo;<br>
quasi supellex pellionis, palus palo proxumust.<br>
<b>ER.</b> Iam, amabo, desiste ludos facere atque i hac mecum semul.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
405<br>
<b>MEN.</b> Nescio quem, mulier, alium hominem, non me quaeritas.<br>
<b>ER.</b> Non ego te novi Menaechmum, Moscho prognatum patre,<br>
qui Syracusis perhibere natus esse in Sicilia,<br>
ubi rex Agathocles regnator fuit et iterum Phintia,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
409-410<br>
tertium Liparo, qui in morte regnum Hieroni tradidit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
411<br>
nunc Hiero est? <b>MEN.</b> Haud falsa, mulier, praedicas. <b>MESS.</b>
Pro Iuppiter,<br>
num istaec mulier illinc venit, quae te novit tam cate?<br>
<b>MEN.</b> Hercle opinor, pernegari non potest. <b>MESS.</b> Ne feceris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
414-415<br>
periisti, si intrassis intra limen. <b>MEN.</b> Quin tu tace modo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
416<br>
bene res geritur. adsentabor quidquid dicet mulieri,<br>
si possum hospitium nancisci. iam dudum, mulier, tibi<br>
non imprudens advorsabar: hunc metuebam, ne meae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
419-420<br>
uxori renuntiaret de palla et de prandio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
421<br>
nunc, quando vis, eamus intro. <b>ER.</b> Etiam parasitum manes?<br>
<b>MEN.</b> Neque ego illum maneo, neque flocci facio, neque, si venerit,<br>
eum volo intromitti. <b>ER.</b> Ecastor haud invita fecero.<br>
sed scin quid te amabo ut facias? <b>MEN.</b> Impera quid vis modo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
425<br>
<b>ER.</b> Pallam illam, quam dudum dederas, ad phrygionem ut deferas,<br>
ut reconcinnetur atque ut opera addantur quae volo.<br>
<b>MEN.</b> Hercle qui tu recte dicis: eadem ignorabitur,<br>
ne uxor cognoscat te habere, si in via conspexerit.<br>
<b>ER.</b> Ergo mox auferto tecum, quando abibis. <b>MEN.</b> Maxime.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
430<br>
<b>ER.</b> Eamus intro <b>MEN.</b> Iam sequar te. hunc volo etiam conloqui.<br>
eho Messenio, accede huc. <b>MESS.</b> Quid negoti est? <b>MEN.</b>
~sussciri.<br>
<b>M.</b> Quid eo opust? <b>M.</b> Opus est. scio ut me dices. <b>M</b>.
Tanto nequior.<br>
<b>MEN.</b> Habeo praedam: tantum incepi operis. ei quantum potes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
434-435<br>
abduc istos in tabernam actutum devorsoriam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
436<br>
tum facito ante solem occasum ut venias advorsum mihi.<br>
<b>MESS.</b> Non tu istas meretrices novisti, ere. <b>MEN.</b> Tace,
inquam ***<br>
mihi dolebit, non tibi, si quid ego stulte fecero.<br>
mulier haec stulta atque inscita est; quantum perspexi modo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
440<br>
est hic praeda nobis.++<b>MESS.</b> Perii, iamne abis? periit probe:<br>
ducit lembum dierectum navis praedatoria.<br>
sed ego inscitus qui domino me postulem moderarier:<br>
dicto me emit audientem, haud imperatorem sibi.<br>
sequimini, ut, quod imperatum est, veniam advorsum temperi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
445
</p>

<p><b>ACTVS III</b>
</p>

<p><b>III.i</b>
</p>

<p><b>PENICVLVS</b> Plus triginta annis natus sum, quom interea loci,<br>
numquam quicquam facinus feci peius neque scelestius,<br>
quam hodie, quom in contionem mediam me immersi miser.<br>
ubi ego dum hieto, Menaechmus se subterduxit mihi<br>
atque abiit ad amicam, credo, neque me voluit ducere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
450<br>
qui illum di omnes perduint, qui primus commentust ***<br>
contionem habere, qui homines occupatos occupat.<br>
non ad eam rem otiosos homines decuit deligi,<br>
qui nisi adsint quom citentur, census capiat ilico?
</p>

<p>* * *&nbsp;&nbsp;&nbsp;&nbsp; 455
</p>

<p>adfatim est hominum, in dies qui singulas escas edint,<br>
quibus negoti nihil est, qui essum neque vocantur neque vocant:<br>
eos oportet contioni dare operam atque comitiis.<br>
si id ita esset, non ego hodie perdidissem prandium,&nbsp;&nbsp;&nbsp;&nbsp;&nbsp;&nbsp;&nbsp;&nbsp;
460<br>
quoi tam credo ~ datum voluisse quam me video vivere.<br>
ibo: etiamnum reliquiarum spes animum oblectat meum.<br>
sed quid ego video? Menaechmus cum corona exit foras.<br>
sublatum est convivium, edepol venio adversum temperi.<br>
observabo, quid agat, hominem. post adibo atque adloquar.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
465
</p>

<p><b>III.ii</b>
</p>

<p><b>MENAECHMVS </b>Potine ut quiescas? ego tibi hanc hodie probe<br>
lepideque concinnatam referam temperi.<br>
non faxo eam esse dices: ita ignorabitur.<br>
<b>PEN.</b> Pallam ad phrygionem fert confecto prandio<br>
vinoque expoto, parasito excluso foras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
470<br>
non hercle is sum qui sum, ni hanc iniuriam<br>
meque ultus pulchre fuero. observa quid dabo.<br>
<b>MEN.</b> Pro di immortales, quoi homini umquam uno die<br>
boni dedistis plus, qui minus speraverit?<br>
prandi, potavi, scortum accubui, apstuli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
475<br>
hanc, quoius heres numquam erit post hunc diem.<br>
<b>PEN.</b> Nequeo quae loquitur exaudire clanculum;<br>
satur nunc loquitur de me et de parti mea.<br>
<b>MEN.</b> Ait hanc dedisse me sibi, atque eam meae&nbsp;&nbsp;&nbsp;&nbsp;&nbsp;&nbsp;&nbsp;&nbsp;
479-480<br>
uxori surrupuisse. quoniam sentio&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
481<br>
errare, extemplo, quasi res cum ea esset mihi,<br>
coepi adsentari: mulier quidquid dixerat,<br>
idem ego dicebam. quid multis verbis &lt;opust>?<br>
minore nusquam bene fui dispendio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
485<br>
<b>PEN.</b> Adibo ad hominem, nam turbare gestio.<br>
<b>MEN.</b> Quis hic est, qui adversus it mihi? <b>PEN.</b> Quid ais,
homo<br>
levior quam pluma, pessime et nequissime,<br>
flagitium hominis, subdole ac minimi preti?<br>
quid de te merui, qua me causa perderes?&nbsp;&nbsp;&nbsp;&nbsp;&nbsp;&nbsp;&nbsp;&nbsp;
490<br>
ut surrupuisti te mihi dudum de foro!<br>
fecisti funus med absente prandio.<br>
cur ausu's facere, quoi ego aeque heres eram?<br>
<b>MEN.</b> Adulescens, quaeso, quid tibi mecum est rei,<br>
qui mihi male dicas homini ignoto insciens?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
495<br>
an tibi malam rem vis pro male dictis dari?<br>
<b>PEN.</b> ~Pol eam quidem edepol te dedisse intellego.<br>
<b>MEN.</b> Responde, adulescens, quaeso, quid nomen tibist?<br>
<b>PEN.</b> Etiam derides, quasi nomen non noveris?<br>
<b>MEN.</b> Non edepol ego te, quod sciam, umquam ante hunc diem&nbsp;&nbsp;&nbsp;&nbsp;&nbsp;&nbsp;&nbsp;
500<br>
vidi neque novi; verum certo, quisquis es,<br>
si aequom facias, mihi odiosus ne sies.<br>
<b>PEN.</b> Menaechme, vigila. <b>MEN.</b> Vigilo hercle equidem, quod
sciam.<br>
<b>PEN.</b> Non me novisti? <b>MEN.</b> Non negem, si noverim.<br>
<b>PEN.</b> Tuom parasitum non novisti? <b>MEN.</b> Non tibi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
505<br>
sanum est, adulescens, sinciput, intellego.<br>
<b>PEN.</b> Responde, surrupuistin uxori tuae<br>
pallam istanc hodie atque dedisti Erotio?<br>
<b>MEN.</b> Neque hercle ego uxorem habeo neque ego Erotio<br>
dedi nec pallam surrupui. <b>PEN.</b> Satin sanus es?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
510<br>
occisast haec res. non ego te indutum foras<br>
exire vidi pallam? <b>MEN.</b> Vae capiti tuo.<br>
omnis cinaedos esse censes, tu quia es?<br>
tun med indutum fuisse pallam praedicas?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
514-515<br>
<b>PEN.</b> Ego hercle vero. <b>MEN.</b> Non tu abis quo dignus es?&nbsp;&nbsp;&nbsp;&nbsp;
516<br>
aut te piari iube, homo insanissime.<br>
<b>PEN.</b> Numquam edepol quisquam me exorabit, quin tuae<br>
uxori rem omnem iam, uti sit gesta, eloquar;<br>
omnes in te istaec recident contumeliae:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
520<br>
faxo haud inultus prandium comederis.<br>
<b>MEN.</b> Quid hoc est negoti? satine, ut quemque conspicor,<br>
ita me ludificant? sed concrepuit ostium.
</p>

<p><b>III.iii</b>
</p>

<p><b>ANCILLA </b>Menaechme, amare ait te multum Erotium,<br>
ut hoc una opera&nbsp; &lt;sibi> ad aurificem deferas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
525<br>
atque huc ut addas auri pondo unciam<br>
iubeasque spinter novom reconcinnarier.<br>
<b>MEN.</b> Et istuc et aliud, si quid curari volet,<br>
me curaturum dicito, quidquid volet.<br>
<b>ANC.</b> Scin quid hoc sit spinter? <b>MEN.</b> Nescio, nisi aureum.&nbsp;&nbsp;&nbsp;&nbsp;
530<br>
<b>ANC.</b> Hoc est quod olim clanculum ex armario<br>
te surrupuisse aiebas uxori tuae.<br>
<b>MEN.</b> Numquam hercle factum est. <b>ANC.</b> Non meministi, obsecro?<br>
redde igitur spinter, si non meministi. <b>MEN.</b> Mane.<br>
immo equidem memini. nempe hoc est, quod illi dedi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
535<br>
<b>ANC.</b> Istuc. <b>MEN.</b> Vbi illae armillae sunt, quas una dedi?<br>
<b>ANC.</b> Numquam dedisti. <b>MEN.</b> Nam pol hoc unum dedi.<br>
<b>ANC.</b> Dicam curare? <b>MEN.</b> Dicito: curabitur.<br>
et palla et spinter faxo referantur simul.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
539-540<br>
<b>ANC.</b> Amabo, mi Menaechme, inauris da mihi&nbsp;&nbsp;&nbsp;&nbsp;&nbsp;&nbsp;&nbsp;&nbsp;
541<br>
faciendas pondo duom nummum, stalagmia,<br>
ut te libenter videam, quom ad nos veneris.<br>
<b>MEN.</b> Fiat. cedo aurum, ego manupretium dabo.<br>
<b>ANC.</b> Da sodes abs te: &lt;ego> post reddidero tibi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
545<br>
<b>MEN.</b> Immo cedo abs te: ego post tibi reddam duplex.<br>
<b>ANC.</b> Non habeo. <b>MEN.</b> At tu, quando habebis, tum dato.<br>
<b>ANC.</b> Numquid [me] vis?<b>MEN.</b> Haec me curaturum dicito--<br>
ut quantum possint quique liceant veneant.<br>
iamne abiit intro? abiit, operuit fores.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
550<br>
di me quidem omnes adiuvant, augent, amant.<br>
sed quid ego cesso, dum datur mi occasio<br>
tempusque, abire ab his locis lenoniis?<br>
propera, Menaechme, fer pedem, confer gradum.<br>
demam hanc coronam atque abiciam ad laevam manum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;
555<br>
ut, siquis sequatur, hac me abiisse censeant.<br>
ibo et conveniam servom, si potero, meum,<br>
ut haec, quae bona dant di mihi, ex me sciat.<br>
&nbsp;<br>
&nbsp;
</p>

<p><b>ACTVS IV</b>
</p>

<p><b>IV.i</b>
</p>

<p><b>MATRONE</b> Egone hic me patiar frustra in matrimonio,<br>
ubi vir compilet clanculum quidquid domist&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
560<br>
atque ea ad amicam deferat? <b>PEN.</b> Quin tu taces?<br>
manufesto faxo iam opprimes: sequere hac modo.<br>
pallam ad phrygionem cum corona ebrius<br>
ferebat, hodie tibi quam surrupuit domo.<br>
sed eccam coronam quam habuit. num mentior?&nbsp;&nbsp;&nbsp;&nbsp;&nbsp;&nbsp;&nbsp;&nbsp;
565<br>
em hac abiit, si vis persequi vestigiis.<br>
atque edepol eccum optume revortitur;<br>
sed pallam non fert. <b>MAT.</b> Quid ego nunc cum illoc agam?<br>
<b>PEN.</b> Idem quod semper: male habeas; sic censeo.<br>
huc concedamus: ex insidiis aucupa.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
570
</p>

<p><b>IV.ii</b>
</p>

<p><b>MENAECHMVS </b>Vt hoc utimur maxime more moro<br>
molestoque multum, atque uti quique sunt<br>
optumi, maxume morem habent hunc:<br>
clientes sibi omnes volunt esse multos:<br>
bonine an mali sint, id haud quaeritant;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
575<br>
res magis quaeritur quam clientum fides<br>
cuius modi clueat.<br>
si est pauper atque haud malus, nequam habetur,<br>
sin dives malust, is cliens frugi habetur.<br>
qui neque leges neque aequom bonum usquam colunt,&nbsp;&nbsp;&nbsp;&nbsp;
580<br>
sollicitos patronos habent.<br>
datum denegant quod datum est, litium pleni, rapaces<br>
viri, fraudulenti,<br>
qui aut faenore aut periuriis habent rem paratam,<br>
mens est in quo *&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
584a<br>
eis ubi dicitur dies, simul patronis dicitur.<br>
[quippe qui pro illis loquimur quae male fecerunt]<br>
aut ad populum aut in iure aut apud aedilem res est.<br>
sicut me hodie nimis sollicitum cliens quidam habuit, neque quod volui<br>
agere aut quicum licitumst, ita med attinuit, ita detinuit.<br>
apud aediles pro eius factis plurumisque pessumisque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
590<br>
dixi causam, condiciones tetuli tortas, confragosas:<br>
aut plus aut minus quam opus fuerat dicto dixeram ~ controversiam,
ut<br>
sponsio fieret. quid ille? qui *** praedem dedit.<br>
nec magis manufestum ego hominem umquam ullum teneri vidi:<br>
omnibus male factis testes tres aderant acerrumi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
595<br>
di illum omnes perdant, ita mihi<br>
hunc hodie corrupit diem,<br>
meque adeo, qui hodie forum<br>
umquam oculis inspexi meis.<br>
diem corrupi optimum:<br>
iussi adparari prandium,<br>
amica exspectat me, scio.<br>
ubi primum est licitum, ilico<br>
properavi abire de foro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
600<br>
iratast, credo, nunc mihi;<br>
placabit palla quam dedi,<br>
quam hodie uxori abstuli atque huic detuli Erotio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
601a<br>
<b>PEN.</b> Quid ais? <b>MAT.</b> Viro me malo male nuptam. <b>PEN.</b>
Satin audis quae illic loquitur?<br>
<b>MAT.</b> Satis. <b>MEN.</b> Si sapiam, hinc intro abeam, ubi mi
bene sit. <b>PEN.</b> Mane; male erit potius.<br>
<b>MAT.</b> Ne illam ecastor faenerato abstulisti. <b>PEN.</b> Sic
datur.<br>
<b>MAT.</b> Clanculum te istaec flagitia facere censebas potis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
605<br>
<b>MEN.</b> Quid illuc est, uxor, negoti? <b>MAT.</b> Men rogas? <b>MEN.</b>
Vin hunc rogem?<br>
<b>MAT.</b> Aufer hinc palpationes. <b>PEN.</b> Perge tu. <b>MEN.</b>
Quid tu mihi<br>
tristis es? <b>MAT.</b> Te scire oportet. <b>PEN.</b> Scit, sed dissimulat
malus.<br>
<b>ME.</b> Quid negotist? <b>MA.</b> Pallam-- <b>ME.</b> Pallam? <b>MA.</b>
Quidam pallam-- <b>PEN. </b>Quid paves?<br>
<b>MEN.</b> Nil equidem paveo. <b>PEN.</b> Nisi unum: palla pallorem
incutit.&nbsp;&nbsp;&nbsp;&nbsp;&nbsp;&nbsp;&nbsp;&nbsp; 610<br>
at tu ne clam me comesses prandium. perge in virum.<br>
<b>MEN.</b> Non taces? <b>PEN.</b> Non hercle vero taceo. nutat, ne
loquar.<br>
<b>MEN.</b> Non hercle ego quidem usquam quicquam nuto neque nicto
tibi.<br>
<b>MA.</b> Ne ego mecastor mulier misera. <b>ME.</b> Qui tu misera
es? mi expedi.<br>
<b>PEN.</b> Nihil hoc confidentius, qui quae vides ea pernegat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
615<br>
<b>MEN.</b> Per Iovem deosque omnis adiuro, uxor, (satin hoc est tibi?)<br>
me isti non nutasse. <b>PEN.</b> Credit iam tibi de isto: illuc redi.<br>
<b>MEN.</b> Quo ego redeam? <b>PEN.</b> Equidem ad phrygionem censeo.
ei, pallam refer.<br>
<b>MEN.</b> Quae istaec palla est? <b>PEN.</b> Taceo iam, quando haec
rem non meminit suam.
</p>

<p>* * *&nbsp;&nbsp;&nbsp;&nbsp;&nbsp;&nbsp;&nbsp; 619a
</p>

<p><b>MEN.</b> Numquis servorum deliquit? num ancillae aut servi tibi<br>
responsant? eloquere. impune non erit. <b>MAT.</b> Nugas agis.<br>
<b>MEN.</b> Tristis admodum es. non mi istuc satis placet. <b>MAT.</b>
Nugas agis.<br>
<b>MEN.</b> Certe familiarium aliquoi irata es. <b>MAT.</b> Nugas agis.<br>
<b>MEN.</b> Num mihi es irata saltem? <b>MAT.</b> Nunc tu non nugas
agis.<br>
<b>MEN.</b> Non edepol deliqui quicquam. <b>MAT.</b> Em rursum nunc
nugas agis.&nbsp;&nbsp;&nbsp;&nbsp;&nbsp;&nbsp;&nbsp;&nbsp; 625<br>
<b>MEN.</b> Dic, mea uxor, quid tibi aegre est? <b>PEN.</b> Bellus
blanditur tibi.<br>
<b>MEN.</b> Potin ut mihi molestus ne sis? num te appello? <b>MAT.</b>
Aufer manum.<br>
<b>PEN.</b> Sic datur. properato absente me comesse prandium,<br>
post ante aedis cum corona me derideto ebrius.<br>
<b>MEN.</b> Neque edepol ego prandi neque hodie huc intro tetuli pedem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
630<br>
<b>PEN.</b> Tun negas? <b>MEN.</b> Nego hercle vero. <b>PEN.</b> Nihil
hoc homine audacius.<br>
non ego te modo hic ante aedis cum corona florea<br>
vidi astare? quom negabas mi esse sanum sinciput,<br>
et negabas me novisse, peregrinum aibas esse te?<br>
<b>MEN.</b> Quin ut dudum divorti abs te, redeo nunc demum domum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
635<br>
<b>PEN.</b> Novi ego te. non mihi censebas esse, qui te ulciscerer.<br>
omnia hercle uxori dixi. <b>MEN.</b> Quid dixisti? <b>PEN.</b> Nescio,<br>
eam ipsus roga. <b>MEN.</b> Quid hoc est, uxor? quidnam hic narravit
tibi?<br>
quid id est? quid taces? quin dicis quid sit? <b>MAT.</b> Quasi tu
nescias.
</p>

<p>* * *<br>
[palla mi est domo surrepta. <b>MEN.</b> Palla surrepta est tibi?]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
639a<br>
<b>MAT.</b> Me rogas? <b>MEN.</b> Pol haud rogem te, si sciam. <b>PEN.</b>
O hominem malum,<br>
ut dissimulat. non potes celare: rem novit probe.<br>
omnia hercle ego edictavi. <b>MEN.</b> Quid id est? <b>MAT.</b> Quando
nil pudet<br>
neque vis tua voluntate ipse profiteri, audi atque ades.<br>
et quid tristis &lt;sim> et quid hic mihi dixerit, faxo scias.<br>
palla mi est domo surrupta. <b>MEN.</b> Palla surruptast mihi?&nbsp;&nbsp;&nbsp;&nbsp;&nbsp;&nbsp;&nbsp;&nbsp;
645<br>
<b>PEN.</b> Viden ut&nbsp; &lt;te> scelestus captat? huic surruptast,
non tibi.<br>
nam profecto tibi surrupta si esset -- salva non foret.<br>
<b>MEN.</b> Nil mihi tecum est. sed tu quid ais? <b>MAT.</b> Palla,
inquam, periit domo.<br>
<b>MEN.</b> Quis eam surrupuit? <b>MAT.</b> Pol istuc ille scit qui
illam abstulit.<br>
<b>MEN.</b> Quis is homo est? <b>MAT.</b> Menaechmus quidam. <b>MEN.</b>
Edepol factum nequiter.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
650<br>
quis is Menaechmust? <b>MAT.</b> Tu istic, inquam. <b>MEN.</b> Egone?
<b>MAT.</b>
Tu. <b>MEN.</b>Quis arguit?<br>
<b>MAT.</b> Egomet. <b>PEN.</b> Et ego. atque huic amicae detulisti
Erotio.<br>
<b>MEN.</b> Egon dedi? <b>MAT.</b> Tu, tu istic, inquam. vin adferri
noctuam,<br>
quae 'tu tu' usque dicat tibi? nam nos iam defessi sumus.<br>
[<b>MEN.</b> Per Iovem deosque omnis adiuro, uxor (satin hoc est tibi?)&nbsp;&nbsp;&nbsp;&nbsp;&nbsp;&nbsp;&nbsp;&nbsp;
655<br>
non dedisse. <b>MAT.</b> Immo hercle vero, nos non falsum dicere.]<br>
<b>MEN.</b> Sed ego illam non condonavi, sed sic utendam dedi.<br>
<b>MAT.</b> Equidem ecastor tuam nec chlamydem do foras nec pallium<br>
cuiquam utendum. mulierem aequom est vestimentum muliebre<br>
dare foras, virum virile. quin refers pallam domum?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
660<br>
<b>MEN.</b> Ego faxo referetur. <b>MAT.</b> Ex re tua, ut opinor, feceris;<br>
nam domum numquam introibis, nisi feres pallam simul.<br>
eo domum. <b>PEN.</b> Quid mihi futurum est, qui tibi hanc operam dedi?<br>
<b>MAT.</b> Opera reddetur, quando quid tibi erit surruptum domo.<br>
<b>PEN.</b> Id quidem edepol numquam erit, nam nihil est quod perdam
domi.&nbsp;&nbsp;&nbsp;&nbsp;&nbsp;&nbsp;&nbsp;&nbsp; 665<br>
cum viro cum uxore di vos perdant. properabo ad forum,<br>
nam ex hac familia me plane excidisse intellego.<br>
<b>MEN.</b> Male mi uxor sese fecisse censet, quom exclusit foras;<br>
quasi non habeam, quo intromittar, alium meliorem locum.<br>
si tibi displiceo, patiundum: at placuero huic Erotio,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
670<br>
quae me non excludet ab se, sed apud se occludet domi.<br>
nunc ibo, orabo ut mihi pallam reddat, quam dudum dedi;<br>
aliam illi redimam meliorem. heus, ecquis hic est ianitor?<br>
aperite atque Erotium aliquis evocate ante ostium.
</p>

<p><b>IV.iii</b>
</p>

<p><b>EROTIVM</b> Quis hic me quaerit? <b>MEN.</b> Sibi inimicus magis
quam aetati tuae.&nbsp;&nbsp;&nbsp;&nbsp; 675<br>
<b>ER.</b> Mi Menaechme, cur ante aedis astas? sequere intro. <b>MEN.</b>
Mane.<br>
scin quid est quod ego ad te venio? <b>ER.</b> Scio, ut tibi ex me
sit volup.<br>
<b>MEN.</b> Immo edepol pallam illam, amabo te, quam tibi dudum dedi,<br>
mihi eam redde. uxor rescivit rem omnem, ut factum est, ordine.<br>
ego tibi redimam bis tanto pluris pallam, quam voles.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
680<br>
<b>ER.</b> Tibi dedi equidem illam, ad phrygionem ut ferres, paulo
prius,<br>
et illud spinter, ut ad aurificem ferres, ut fieret novom.<br>
<b>MEN.</b> Mihi tu ut dederis pallam et spinter? numquam factum reperies.<br>
nam ego quidem postquam illam dudum tibi dedi atque abii ad forum,<br>
nunc redeo, nunc te postillac video. <b>ER.</b> Video quam rem agis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
685<br>
quia commisi, ut me defrudes, ad eam rem adfectas viam.<br>
<b>MEN.</b> Neque edepol te defrudandi causa posco (quin tibi<br>
dico uxorem rescivisse) --<b>ER.</b> Nec te ultro oravi ut dares:<br>
tute ultro ad me detulisti, dedisti eam dono mihi;<br>
eandem nunc reposcis: patiar. tibi habe, aufer, utere&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
690<br>
vel tu vel tua uxor, vel etiam in loculos compingite.<br>
tu huc post hunc diem pedem intro non feres, ne frustra sis;<br>
quando tu me bene merentem tibi habes despicatui,<br>
nisi feres argentum, frustra me ductare non potes.<br>
aliam posthac invenito quam habeas frustratui.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
695<br>
<b>MEN.</b> Nimis iracunde hercle tandem. heus tu, tibi dico, mane,<br>
redi. etiamne astas? etiam audes mea revorti gratia?<br>
abiit intro, occlusit aedis. nunc ego sum exclusissimus:<br>
neque domi neque apud amicam mihi iam quicquam creditur.<br>
ibo et consulam hanc rem amicos, quid faciendum censeant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
700
</p>

<p><b>ACTVS V</b>
</p>

<p><b>V.i</b>
</p>

<p><b>MENAECHMVS</b> Nimis stulte dudum feci, quom marsuppium<br>
Messenioni cum argento concredidi.<br>
immersit aliquo sese, credo, in ganeum.<br>
Provisam quam mox vir meus redeat domum.<br>
sed eccum video. salva sum, pallam refert.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
705<br>
<b>MEN.</b> Demiror ubi nunc ambulet Messenio.<br>
<b>MAT.</b> Adibo atque hominem accipiam quibus dictis meret.<br>
non te pudet prodire in conspectum meum,<br>
flagitium hominis, cum istoc ornatu? <b>MEN.</b> Quid est?<br>
quae te res agitat, mulier? <b>MAT.</b> Etiamne, impudens,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
710<br>
muttire verbum unum audes aut mecum loqui?<br>
<b>MEN.</b> Quid tandem admisi in me, ut loqui non audeam?<br>
<b>MAT.</b> Rogas me?&nbsp; &lt;o> hominis impudentem audaciam!<br>
<b>MEN.</b> Non tu scis, mulier, Hecubam quapropter canem<br>
Graii esse praedicabant? <b>MAT.</b> Non equidem scio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
715<br>
<b>MEN.</b> Quia idem faciebat Hecuba quod tu nunc facis:<br>
omnia mala ingerebat, quemquem aspexerat.<br>
itaque adeo iure coepta appellari est canes.<br>
<b>MAT.</b> Non ego istaec &lt;tua> flagitia possum perpeti.<br>
nam med aetatem viduam esse mavelim,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
720<br>
quam istaec flagitia tua pati quae tu facis.<br>
<b>MEN.</b> Quid id ad me, tu te nuptam possis perpeti<br>
an sis abitura a tuo viro? an mos hic ita est,<br>
peregrino ut advenienti narrent fabulas?<br>
<b>MAT.</b> Quas fabulas? non, inquam, patiar praeterhac,&nbsp;&nbsp;&nbsp;&nbsp;&nbsp;&nbsp;&nbsp;&nbsp;
725<br>
quin vidua vivam quam tuos mores perferam.<br>
<b>MEN.</b> Mea quidem hercle causa vidua vivito,<br>
vel usque dum regnum optinebit Iuppiter.<br>
<b>MAT.</b> At mihi negabas dudum surrupuisse te,<br>
nunc eandem ante oculos attines: non te pudet?&nbsp;&nbsp;&nbsp;&nbsp;&nbsp;&nbsp;&nbsp;&nbsp;
730<br>
<b>MEN.</b> Eu hercle, mulier, multum et audax et mala es.<br>
tun tibi hanc surreptam dicere audes, quam mihi<br>
dedit alia mulier ut concinnandam darem?<br>
<b>MAT.</b> Ne istuc mecastor -- siam patrem accersam meum<br>
atque ei narrabo tua flagitia quae facis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
735<br>
ei, ~ Deceo, quaere meum patrem, tecum simul<br>
ut veniat ad me: ita rem esse dicito.<br>
iam ego aperiam istaec tua flagitia. <b>MEN.</b> Sanan es?<br>
quae mea flagitia? <b>MAT.</b> Pallam atque aurum meum<br>
domo suppilas tuae uxori et tuae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
740<br>
degeris amicae. satin haec recte fabulor?<br>
<b>MEN.</b> Quaeso hercle, mulier, si scis, monstra quod bibam,<br>
tuam qui possim perpeti petulantiam.<br>
quem tu hominem&lt;esse me> arbitrere, nescio;<br>
ego te simitu novi cum Porthaone.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
745<br>
<b>MAT.</b> Si me derides, at pol illum non potes,<br>
patrem meum, qui huc advenit. quin respicis?<br>
novistin tu illum? <b>MEN.</b> Novi cum Calcha simul:<br>
eodem die illum vidi quo te ante hunc diem.<br>
<b>MAT.</b> Negas novisse me? negas patrem meum?&nbsp;&nbsp;&nbsp;&nbsp;
750<br>
<b>MEN.</b> Idem hercle dicam, si avom vis adducere.<br>
<b>MAT.</b> Ecastor pariter hoc atque alias res soles.
</p>

<p><b>V.ii</b>
</p>

<p><b>SENEX</b> Vt aetas mea est atque ut hoc usus facto est<br>
gradum proferam, progrediri properabo.<br>
sed id quam mihi facile sit, haud sum falsus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
755<br>
nam pernicitas deserit: consitus sum<br>
senectute, onustum gero corpus, vires<br>
reliquere: ut aetas mala est; mers mala ergost.<br>
nam res plurumas pessumas, quom advenit, fert:<br>
quas si autumem omnis, nimis longus sermost.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
760<br>
sed haec res mihi in pectore et corde curaest,<br>
quidnam hoc sit negoti, quod filia sic<br>
repente expetit me, ut ad sese irem.<br>
nec, quid id sit, mihi certius facit, quid&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
763a<br>
velit, quid me accersat.<br>
verum propemodum iam scio, quid siet rei.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
764a<br>
credo cum viro litigium natum esse aliquod.<br>
ita istaec solent, quae viros subservire<br>
sibi postulant, dote fretae, feroces.<br>
et illi quoque haud abstinent saepe culpa.<br>
verum est modus tamen, quoad pati uxorem oportet;<br>
nec pol filia umquam patrem accersit ad se,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
770<br>
nisi aut quid commissi aut iurgi est&nbsp; &lt;iusta> causa.<br>
sed id quidquid est, iam sciam. atque eccam eampse<br>
ante aedis et eius virum tristem video.<br>
id est quod suspicabar.<br>
appellabo hanc. <b>MAT.</b> Ibo advorsum. salve multum, mi pater.&nbsp;
775<br>
<b>SEN.</b> Salva sis. salven advenio? salven accersi iubes?<br>
quid tu tristis es? quid ille autem abs te iratus destitit?<br>
nescio quid vos velitati estis inter vos duos.<br>
loquere, uter meruistis culpam? paucis, non longos logos.<br>
<b>MAT.</b> Nusquam equidem quicquam deliqui: hoc primum te absolvo,
pater.&nbsp; 780<br>
verum vivere hic non possum neque durare ullo modo.<br>
proin tu me hinc abducas. <b>SEN.</b> Quid istuc autem est? <b>MAT.</b>
Ludibrio, pater,<br>
habeor. <b>SEN.</b> Vnde? <b>MAT.</b> Ab illo, quoi me mandavisti,
meo viro.<br>
<b>SEN.</b> Ecce autem litigium. quotiens tandem edixi tibi,<br>
ut caveres, neuter ad me iretis cum querimonia? 785<br>
<b>MAT.</b> Qui ego istuc, mi pater, cavere possum? <b>SEN.</b> Men
interrogas?<br>
<b>MAT.</b> Nisi non vis. <b>SEN.</b> Quotiens monstravi tibi, viro
ut morem geras,&nbsp;&nbsp; 787-788<br>
quid ille faciat, ne id observes, quo eat, quid rerum gerat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
789<br>
<b>MAT.</b> At enim ille hinc amat meretricem ex proxumo. <b>SEN.</b>
Sane sapit,<br>
atque ob istanc industriam etiam faxo amabit amplius.<br>
<b>MAT.</b> Atque ibi potat. <b>SEN.</b> Tua quidem ille causa potabit
minus,<br>
si illic sive alibi libebit? quae haec, malum, impudentiast?<br>
una opera prohibere, ad cenam ne promittat, postules,<br>
neve quemquam accipiat alienum apud se. serviren tibi&nbsp;&nbsp;&nbsp;&nbsp;&nbsp;&nbsp;&nbsp;
795<br>
postulas viros? dare una opera pensum postules,<br>
inter ancillas sedere iubeas, lanam carere.<br>
<b>MAT.</b> Non equidem mihi te advocatum, pater, adduxi, sed viro.<br>
hinc stas, illim causam dicis. <b>SEN.</b> Si ille quid deliquerit,<br>
multo tanto illum accusabo, quam te accusavi, amplius.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
800<br>
quando te auratam et vestitam bene habet, ancillas penum<br>
recte praehibet, melius sanam est, mulier, mentem sumere.<br>
<b>MAT.</b> At ille suppilat mihi aurum et pallas ex arcis domo,<br>
me despoliat, mea ornamenta clam ad meretrices degerit.<br>
<b>SEN.</b> Male facit, si istuc facit; si non facit, tu male facis,&nbsp;&nbsp;&nbsp;&nbsp;&nbsp;&nbsp;&nbsp;
805<br>
quae insontem insimules. <b>MAT.</b> Quin etiam nunc habet pallam,
pater,<br>
&lt;et>spinter, quod ad hanc detulerat, nunc, quia rescivi, refert.<br>
<b>SEN.</b> Iam ego ex hoc, ut factumst, scibo. &lt;ibo>ad hominem
atque adloquar.<br>
dic mi istuc, Menaechme, quod vos dissertatis, ut sciam.<br>
quid tu tristis es? quid illa autem irata abs te destitit?&nbsp;&nbsp;&nbsp;&nbsp;&nbsp;&nbsp;&nbsp;&nbsp;
810<br>
<b>MEN.</b> Quisquis es, quidquid tibi nomen est, senex, summum Iovem<br>
deosque do testes -- <b>SEN.</b> Qua de re aut cuius rei rerum omnium?<br>
<b>MEN.</b> Me neque isti male fecisse mulieri, quae me arguit<br>
hanc domo ab se surrupuisse atque abstulisse *** deierat.<br>
si ego intra aedis huius umquam, ubi habitat, penetravi &lt;pedem>,&nbsp;&nbsp;&nbsp;&nbsp;
815-816<br>
omnium hominum exopto ut fiam miserorum miserrimus.&nbsp;&nbsp;&nbsp;&nbsp;
817<br>
<b>SEN.</b> Sanun es, qui istuc exoptes aut neges te umquam pedem<br>
in eas aedis intulisse ubi habitas, insanissime?<br>
<b>MEN.</b> Tun, senex, ais habitare med in illisce aedibus?&nbsp;&nbsp;&nbsp;&nbsp;
820<br>
<b>SEN.</b> Tun negas? <b>MEN.</b> Nego hercle vero. <b>SEN.</b> Immo
hercle ~ludere negas;<br>
nisi quo nocte hac exmigrastis. concede huc, &lt;mia>filia.<br>
quid tu ais? num hinc exmigrastis? <b>MAT.</b> Quem in locum aut &lt;quam>ob
rem, obsecro?<br>
<b>SEN.</b> Non edepol scio. <b>MAT.</b> Profecto ludit te hic. non
tu tenes?<br>
<b>SEN.</b> Iam vero, Menaechme, satis iocatu's. nunc hanc rem gere.&nbsp;&nbsp;&nbsp;&nbsp;
825<br>
<b>MEN.</b> Quaeso, quid mihi tecum est? unde aut quis tu homo es?
* **<br>
~ tibi aut adeo isti, quae mihi molesta est quoquo modo?<br>
<b>MAT.</b> Viden tu illi oculos virere? ut viridis exoritur colos<br>
ex temporibus atque fronte, ut oculi scintillant, vide.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
829-830<br>
<b>MEN.</b> Quid mihi meliust, quam quando illi me insanire praedicant,&nbsp;&nbsp;&nbsp;&nbsp;&nbsp;&nbsp;&nbsp;&nbsp;
831<br>
ego med adsimulem insanire, ut illos a me absterream?<br>
<b>MAT.</b> Vt pandiculans oscitatur. quid nunc faciam, mi pater?<br>
<b>SEN.</b> Concede huc, mea nata, ab istoc quam potest longissime.<br>
<b>MEN.</b> Euhoe Bacche, Bromie, quo me in silvam venatum vocas?&nbsp;&nbsp;&nbsp;&nbsp;&nbsp;&nbsp;&nbsp;&nbsp;
835<br>
audio, sed non abire possum ab his regionibus,<br>
ita illa me ab laeva rabiosa femina adservat canis,<br>
poste autem illinc hircus ~ alus, qui saepe aetate in sua<br>
perdidit civem innocentem falso testimonio.<br>
<b>SEN.</b> Vae capiti tuo. <b>MEN.</b> Ecce, Apollo mi ex oraclo imperat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;
840<br>
ut ego illi oculos exuram lampadibus ardentibus.<br>
<b>MAT.</b> Perii, mi pater, minatur mihi oculos exurere.<br>
[<b>MEN.</b> Ei mihi, insanire me aiunt, ultro cum ipsi insaniunt.]<br>
<b>SEN.</b> Filia, heus. <b>MAT.</b> Quid est? quid agimus? <b>SEN.</b>
Quid si ego huc servos cito?<br>
ibo, abducam qui hunc hinc tollant et domi devinciant,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
845<br>
prius quam turbarum quid faciat amplius. <b>MEN.</b> Enim haereo;<br>
ni occupo aliquid mihi consilium, hi domum me ad se auferent.<br>
pugnis me votas in huius ore quicquam parcere,<br>
ni a meis oculis abscedat in malam magnam crucem.<br>
faciam quod iubes, Apollo. <b>SEN.</b> Fuge domum, quantum potest,&nbsp;&nbsp;&nbsp;&nbsp;
850<br>
ne hic te obtundat. <b>MAT.</b> Fugio. amabo, adserva istunc, mi pater,<br>
ne quo hinc abeat. sumne ego mulier misera, quae illaec audio?<br>
<b>MEN.</b> Haud male, &lt;Apollo>illanc amovi; nunc hunc impurissimum,<br>
barbatum, tremulum Tithonum, qui cluet Cygno patre,<br>
ita mihi imperas ut ego huius membra atque ossa atque artua&nbsp;&nbsp;&nbsp;&nbsp;&nbsp;&nbsp;&nbsp;&nbsp;
855<br>
comminuam illo scipione quem ipse habet. <b>SEN.</b> Dabitur malum,<br>
me quidem si attigeris aut si propius ad me accesseris.<br>
<b>MEN.</b> Faciam quod iubes; securim capiam ancipitem, atque hunc
senem<br>
osse fini dedolabo assulatim viscera.<br>
<b>SEN.</b> Enim vero illud praecavendumst, atque adcurandumst mihi;&nbsp;&nbsp;&nbsp;&nbsp;
860<br>
sane ego illum metuo, ut minatur, ne quid male faxit mihi.<br>
<b>MEN.</b> Multa mi imperas, Apollo: nunc equos iunctos iubes<br>
capere me indomitos, ferocis, atque in currum inscendere,<br>
ut ego hunc proteram leonem vetulum, olentem, edentulum.<br>
iam adstiti in currum, iam lora teneo, iam stimulus in manust.&nbsp;&nbsp;&nbsp;&nbsp;
865<br>
agite equi, facitote sonitus ungularum appareat,<br>
cursu celeri facite inflexa sit pedum pernicitas.<br>
<b>SEN.</b> Mihin equis iunctis minare? <b>MEN.</b> Ecce, Apollo, denuo<br>
me iubes facere impetum in eum qui stat atque occidere.<br>
sed quis hic est qui me capillo hinc de curru deripit?&nbsp;&nbsp;&nbsp;&nbsp;&nbsp;&nbsp;&nbsp;&nbsp;
870<br>
imperium tuom demutat atque edictum Apollinis.<br>
<b>SEN.</b> Eu hercle morbum acrem ac durum *** di vostram fidem.<br>
vel hic qui insanit, quam valuit paulo prius;<br>
ei derepente tantus morbus incidit.<br>
ibo atque accersam medicum iam quantum potest.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
875
</p>

<p><b>V.iii</b>
</p>

<p><b>MEN.</b> Iamne isti abierunt, quaeso, ex conspectu meo,<br>
qui me vi cogunt, ut validus insaniam?<br>
quid cesso abire ad navem, dum salvo licet?<br>
vosque omnis quaeso, si senex revenerit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;
879-880<br>
ne me indicetis qua platea hinc aufugerim.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
881<br>
<b>SENEX</b> Lumbi sedendo, oculi spectando dolent,<br>
manendo medicum, dum se ex opere recipiat.<br>
odiosus tandem vix ab aegrotis venit.<br>
ait se obligasse crus fractum Aesculapio,&nbsp;&nbsp;&nbsp;&nbsp; 885<br>
Apollini autem brachium. nunc cogito,<br>
utrum me dicam ducere medicum an fabrum.<br>
atque eccum incedit. move formicinum gradum.
</p>

<p><b>V.iv</b>
</p>

<p><b>MEDICVS</b> quid esse illi morbi, dixeras? narra, senex.<br>
num laruatust aut cerritus? fac sciam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
890<br>
num eum veternus aut aqua intercus tenet?<br>
<b>SEN.</b> Quin ea te causa duco, ut id dicas mihi<br>
atque illum ut sanum facias. <b>MED.</b> Perfacile id quidemst.<br>
sanum futurum, mea ego id promitto fide.<br>
<b>SEN.</b> Magna cum cura ego illum curari volo.&nbsp;&nbsp;&nbsp;&nbsp;
895<br>
<b>MED.</b> Quin suspirabo plus sescenta in die:<br>
ita ego eum cum cura magna curabo tibi.<br>
<b>SEN.</b> Atque eccum ipsum hominem. observemus, quam rem agat.
</p>

<p><b>V.v</b>
</p>

<p><b>MENAECHMVS</b> Edepol ne hic dies pervorsus atque advorsus mi optigit.<br>
quae me clam ratus sum facere, ea omnia fecit palam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
900<br>
parasitus, qui me complevit flagiti et formidinis,<br>
meus Vlixes, suo qui regi tantum concivit mali.<br>
quem ego hominem, siquidem vivo, vita evolvam sua<br>
sed ego stultus sum, qui illius esse dico, quae meast:<br>
meo cibo et sumptu educatust. anima privabo virum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
905<br>
condigne autem haec meretrix fecit, ut mos est meretricius:<br>
quia rogo, palla ut referatur rursum ad uxorem meam,<br>
mihi se ait dedisse. eu edepol ne ego homo vivo miser.<br>
<b>SEN.</b> Audin quae loquitur? <b>MED.</b> Se miserum praedicat.
<b>SEN.</b>
Adeas velim.<br>
<b>MED.</b> Salvos sis, Menaechme. quaeso, cur apertas brachium?&nbsp;&nbsp;&nbsp;&nbsp;&nbsp;&nbsp;&nbsp;&nbsp;
910<br>
non tu scis, quantum isti morbo nunc tuo facias mali?<br>
<b>MEN.</b> Quin tu te suspendis? <b>SEN.</b> Ecquid sentis? <b>MED.</b>
Quidni sentiam?<br>
non potest haec res ellebori ~iungere optinerier.<br>
sed quid ais, Menaechme? <b>MEN.</b> Quid vis? <b>MED.</b> Dic mihi
hoc quod te rogo:<br>
album an atrum vinum potas? <b>MEN.</b> Quin tu is in malam crucem?&nbsp;&nbsp;&nbsp;&nbsp;&nbsp;&nbsp;&nbsp;&nbsp;
915<br>
<b>MED.</b> Iam hercle occeptat insanire primulum. *** <b>MEN.</b>
Quin tu me interrogas,<br>
purpureum panem an puniceum soleam ego esse an luteum?<br>
soleamne esse avis squamosas, piscis pennatos? <b>SEN.</b> Papae,<br>
audin tu ut deliramenta loquitur? quid cessas dare&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
919-920<br>
potionis aliquid prius quam percipit insania?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
921<br>
<b>MED.</b> Mane modo, etiam percontabor alia. <b>SEN.</b> Occidis
fabulans.<br>
<b>MED.</b> Dic mihi hoc: solent tibi umquam oculi duri fieri?<br>
<b>MEN.</b> Quid? tu me lucustam censes esse, homo ignavissime?<br>
<b>MED.</b> Dic mihi: en umquam intestina tibi crepant, quod sentias?&nbsp;&nbsp;&nbsp;&nbsp;&nbsp;&nbsp;&nbsp;&nbsp;
925<br>
<b>MEN.</b> Vbi satur sum, nulla crepitant; quando esurio, tum crepant.<br>
<b>MED.</b> Hoc quidem edepol hau pro insano verbum respondit mihi.<br>
perdormiscin usque ad lucem? facilen tu dormis cubans?<br>
<b>MEN.</b> Perdormisco, si resolvi argentum cui debeo--<br>
qui te Iuppiter dique omnes, percontator, perduint.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
930<br>
<b>MED.</b> Nunc homo insanire occeptat: de illis verbis cave tibi.<br>
<b>SEN.</b> Immo Nestor nunc quidem est de verbis, praeut dudum fuit;<br>
nam dudum uxorem suam esse aiebat rabiosam canem.<br>
<b>MEN.</b> Quid, ego? <b>SEN.</b> Dixti insanus, inquam. <b>MEN.</b>
Egone? <b>SEN.</b> Tu istic, qui mihi<br>
etiam me iunctis quadrigis minitatu's prosternere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
935<br>
egomet haec te vidi facere, egomet haec ted arguo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
936-940<br>
<b>MEN.</b> At ego te sacram coronam surrupuisse Iovi scio,&nbsp;&nbsp;&nbsp;&nbsp;&nbsp;&nbsp;
941<br>
et ob eam rem in carcerem ted esse compactum scio,<br>
et postquam es emissus, caesum virgis sub furca scio;<br>
tum patrem occidisse et matrem vendidisse etiam scio.<br>
satin haec pro sano male dicta male dictis respondeo?&nbsp;&nbsp;&nbsp;&nbsp;&nbsp;&nbsp;&nbsp;&nbsp;
945<br>
<b>SEN.</b> Obsecro hercle, medice, propere, quidquid facturu's, face.<br>
non vides hominem insanire? <b>MED.</b> Scin quid facias optimum est?<br>
ad me face uti deferatur. <b>SEN.</b> Itane censes? <b>MED.</b> Quippini?<br>
ibi meo arbitratu potero curare hominem. <b>SEN.</b> Age ut lubet.<br>
<b>MED.</b> Elleborum potabis faxo aliquos viginti dies.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
950<br>
<b>MEN.</b> At ego te pendentem fodiam stimulis triginta dies.<br>
<b>MED.</b> I, arcesse homines, qui illunc ad me deferant. <b>SEN.</b>
Quot sunt satis?<br>
<b>MED.</b> Proinde ut insanire video, quattuor, nihilo minus.<br>
<b>SEN.</b> Iam hic erunt. asserva tu istunc, medice. <b>MED.</b> Immo
ibo domum,<br>
ut parentur quibus paratis opus est. tu servos iube&nbsp;&nbsp;&nbsp;&nbsp;&nbsp;&nbsp;&nbsp;&nbsp;
955<br>
hunc ad me ferant. <b>SEN.</b> Iam ego illic faxo erit. <b>MED.</b>
Abeo. <b>SEN.</b>Vale.<br>
<b>MEN.</b> Abiit socerus, abiit medicus. [nunc] solus sum. pro Iuppiter,<br>
quid illuc est quod med hisce homines insanire praedicant?<br>
nam equidem, postquam gnatus sum, numquam aegrotavi unum diem,<br>
neque ego insanio neque pugnas neque ego litis coepio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
960<br>
salvus salvos alios video, novi homines, adloquor.<br>
an illi perperam insanire me aiunt, ipsi insaniunt?<br>
quid ego nunc faciam? domum ire cupio: uxor non sinit;<br>
huc autem nemo intromittit. nimis proventum est nequiter.<br>
hic ero usque: ad noctem saltem, credo, intromittar domum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
965
</p>

<p><b>V.vi</b>
</p>

<p><b>MESSENIO</b> Spectamen bono servo id est, qui rem erilem<br>
procurat, videt, collocat cogitatque,<br>
ut absente ero rem eri diligenter<br>
tutetur, quam si ipse adsit aut rectius.<br>
tergum quam gulam, crura quam ventrem oportet&nbsp;&nbsp;&nbsp;&nbsp;&nbsp;&nbsp;&nbsp;&nbsp;
970<br>
potiora esse, cui cor modeste situmst.<br>
recordetur id, qui nihili sunt, quid eis preti<br>
detur ab suis eris, ignavis, improbis viris:<br>
verbera compedes<br>
molae, [magna] lassitudo fames frigus durum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;
975<br>
haec pretia sunt ignaviae.<br>
id ego male malum metuo: propterea bonum esse certumst potius quam
malum;<br>
nam magis multo patior facilius verba: verbera ego odi,<br>
nimioque edo lubentius molitum, quam molitum praehibeo.<br>
propterea eri imperium exsequor, bene et sedate servo id;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
980<br>
atque mihi id prodest.<br>
alii ita ut in rem esse ducunt, sint: ego ita ero ut me esse oportet;<br>
metum mihi adhibeam, culpam abstineam, ero ut omnibus in locis sim
praesto:<br>
[servi, qui cum culpa carent metuont, solent esse eris utibiles.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
983a<br>
nam illi, qui nil metuont, postquam malum promeriti, tunc ei metuont.]&nbsp;&nbsp;&nbsp;&nbsp;&nbsp;&nbsp;&nbsp;&nbsp;
983b<br>
metuam haud multum. prope est quando erus ob facta pretium exsolvet.<br>
&lt;eo>ego exemplo servio, tergi ut in rem esse arbitror.<br>
postquam in tabernam vasa et servos conlocavi, ut iusserat,<br>
ita venio adversum. nunc foris pultabo, adesse ut me sciat,<br>
~ neque virum ex hoc saltu damni salvom ut educam foras.<br>
sed metuo, ne sero veniam depugnato proelio.
</p>

<p><b>V.vii</b>
</p>

<p><b>SENEX</b> Per ego vobis deos atque homines dico, ut imperium meum&nbsp;&nbsp;&nbsp;&nbsp;
990<br>
sapienter habeatis curae, quae imperavi atque impero:<br>
facite illic homo iam in medicinam ablatus sublimen siet,<br>
nisi quidem vos vostra crura aut latera nihili penditis.<br>
cave quisquam, quod illic minitetur, vostrum flocci fecerit.<br>
quid statis? quid dubitatis? iam sublimen raptum oportuit.&nbsp;&nbsp;&nbsp;&nbsp;
995<br>
ego ibo ad medicum: praesto ero illi, cum venietis. <b>MEN.</b> Occidi,<br>
quid hoc est negoti? quid illisce homines ad me currunt, opsecro?<br>
quid voltis vos? quid quaeritatis? quid me circumsistitis?<br>
quo rapitis me? quo fertis me? perii, opsecro vestram fidem,<br>
Epidamnienses, subvenite, cives. quin me mittitis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
1000<br>
<b>MESS.</b> Pro di immortales, obsecro, quid ego oculis aspicio meis?<br>
erum meum indignissime nescio qui sublimen ferunt.<br>
<b>MEN.</b> Ecquis suppetias mihi audet ferre? <b>MESS.</b> Ego, ere,
audacissime.<br>
o facinus indignum et malum, Epidamnii cives, erum<br>
meum hic in pacato oppido luci deripier in via,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
1005<br>
qui liber ad vos venerit.<br>
mittite istunc. <b>MEN.</b> Obsecro te, quisquis es, operam mihi ut
des,<br>
neu sinas in me insignite fieri tantam iniuriam.<br>
<b>MESS.</b> Immo et operam dabo et defendam et subvenibo sedulo.<br>
numquam te patiar perire, me perirest aequius.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
1010<br>
eripe oculum isti, ab umero qui tenet, ere, te obsecro.<br>
hisce ego iam sementem in ore faciam pugnosque obseram.<br>
maximo hodie malo hercle vostro istunc fertis. mittite.<br>
<b>MEN.</b> Teneo ego huic oculum. <b>MESS.</b> Face ut oculi locus
in capite appareat.<br>
vos scelesti, vos rapacis, vos praedones. <b>LORARII</b> Periimus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
1015<br>
obsecro hercle. <b>MESS.</b> Mittite ergo. <b>MEN.</b> Quid me vobis
tactiost?<br>
pecte pugnis. <b>MESS.</b> Agite abite, fugite hinc in malam crucem.<br>
em tibi etiam: quia postremus cedis, hoc praemi feres.<br>
nimis bene ora commetavi atque ex mea sententia.<br>
edepol, ere, ne tibi suppetias temperi adveni modo. 1020<br>
<b>MEN.</b> At tibi di semper, adulescens, quisquis es, faciant bene.<br>
nam absque te esset, hodie numquam ad solem occasum viverem.<br>
<b>MESS.</b> Ergo edepol, si recte facias, ere, med emittas manu.<br>
<b>MEN.</b> Liberem ego te? <b>MESS.</b> Verum, quandoquidem, ere,
te servavi. <b>MEN.</b> Quid est?<br>
adulescens, erras. <b>MESS.</b> Quid, erro? <b>MEN.</b> Per Iovem adiuro
patrem,&nbsp;&nbsp;&nbsp;&nbsp;&nbsp;&nbsp;&nbsp;&nbsp; 1025<br>
med erum tuom non esse. <b>MESS.</b> Non taces? <b>MEN.</b> Non mentior;<br>
nec meus servos umquam tale fecit quale tu mihi.<br>
<b>MESS.</b> Sic sine igitur, si tuom negas me esse, abire liberum.<br>
<b>MEN.</b> Mea quidem hercle causa liber esto atque ito quo voles.<br>
<b>MESS.</b> Nempe iubes? <b>MEN.</b> Iubeo hercle, si quid imperi
est in te mihi.&nbsp;&nbsp;&nbsp;&nbsp; 1030<br>
<b>MESS.</b> Salve, mi patrone. cum tu liber es, Messenio,<br>
gaudeo. credo hercle vobis. sed, patrone, te obsecro,<br>
ne minus imperes mihi quam cum tuos servos fui.<br>
apud ted habitabo et quando ibis, una tecum ibo domum.<br>
<b>MEN.</b> Minime. <b>MESS.</b> Nunc ibo in tabernam, vasa atque argentum
tibi&nbsp;&nbsp;&nbsp;&nbsp; 1035<br>
referam. recte est obsignatum in vidulo marsuppium<br>
cum viatico: id tibi iam huc adferam. <b>MEN.</b> Adfer strenue.<br>
<b>MESS.</b> Salvom tibi ita ut mihi dedisti reddibo. hic me mane.<br>
<b>MEN.</b> Nimia mira mihi quidem hodie exorta sunt miris modis:<br>
alii me negant eum esse qui sum, atque excludunt foras&nbsp;&nbsp;&nbsp;&nbsp;&nbsp;&nbsp;&nbsp;&nbsp;
1040<br>
* * *&nbsp;&nbsp;&nbsp;&nbsp;&nbsp;&nbsp;&nbsp;&nbsp; 1040a<br>
vel ille qui se petere argentum modo, qui servom se meum<br>
esse aiebat,&lt;meus servator,>quem ego modo emisi manu;<br>
is ait se mihi allaturum cum argento marsuppium:<br>
id si attulerit, dicam ut a me abeat liber quo volet,<br>
ne tum, quando sanus factus sit, a me argentum petat.&nbsp;&nbsp;&nbsp;&nbsp;
1045<br>
socer et medicus me insanire aiebant. quid sit, mira sunt.<br>
haec nihilo esse mihi videntur setius quam somnia.<br>
nunc ibo intro ad hanc meretricem, quamquam suscenset mihi,<br>
si possum exorare ut pallam reddat, quam referam domum.
</p>

<p><b>V.viii</b>
</p>

<p><b>MENAECHMVS(SOSICLES)</b> Men hodie usquam convenisse te, audax, audes&nbsp;&nbsp;&nbsp;&nbsp;
1050<br>
dicere,<br>
postquam advorsum mi imperavi ut huc venires? <b>MESSENIO</b> Quin
modo<br>
erupui, homines quom ferebant te sublimen quattuor,<br>
apud hasce aedis. tu clamabas deum fidem atque hominum omnium,<br>
quom ego accurro teque eripio vi pugnando ingratiis.<br>
ob eam rem, quia te servavi, me amisisti liberum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
1055<br>
cum argentum dixi me petere et vasa, tu quantum potest<br>
praecucurristi obviam, ut quae fecisti infitias eas.<br>
<b>SOS.</b> Liberum ego te iussi abire? <b>MESS.</b> Certo. <b>SOS.</b>
Quin certissimumst,<br>
mepte potius fieri servom, quam te umquam emittam manu.
</p>

<p><b>V.ix</b>
</p>

<p><b>MENAECHMVS</b> Si voltis per oculos iurare, nihilo hercle ea causa
magis&nbsp;&nbsp;&nbsp;&nbsp; 1060<br>
facietis,<br>
<b>MES.</b> Pro di immortales, quid ego video? <b>S.</b> Quid vides?
<b>MES.</b>
Speculum tuom.<br>
<b>SOS.</b> Quid negoti est? <b>MES.</b> Tuast imago. tam consimilest
quam potest.<br>
<b>SOS.</b> Pol profecto haud est dissimilis, meam quom formam noscito.<br>
<b>MEN.</b> O adulescens, salve, qui me servavisti, quisquis es.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
1065<br>
<b>MESS.</b> Adulescens, quaeso hercle eloquere tuom mihi nomen, nisi
piget.<br>
<b>MEN.</b> Non edepol ita promeruisti de me, ut pigeat, quae velis<br>
&lt;obsequi>. mihi est Menaechmo nomen. <b>SOS.</b> Immo edepol mihi.<br>
<b>MEN.</b> Siculus sum Syracusanus. <b>SOS.</b> Eadem urbs et patria
est mihi.<br>
<b>MEN.</b> Quid ego ex te audio? <b>SOS.</b> Hoc quod res est. <b>MESS.</b>
Novi&nbsp;&nbsp;&nbsp;&nbsp;&nbsp;&nbsp;&nbsp;&nbsp; 1070<br>
equidem hunc: erus est meus.<br>
ego quidem huius servos sum, sed med esse huius credidi.<br>
ego hunc censebam te esse, huic etiam exhibui negotium.<br>
quaeso ignoscas, si quid stulte dixi atque imprudens tibi.<br>
<b>SOS.</b> Delirare mihi videre: non commeministi, simul<br>
te hodie mecum exire ex navi? <b>MESS.</b> Enim vero aequom postulas.&nbsp;&nbsp;&nbsp;&nbsp;
1075<br>
tu erus es: tu servom quaere. tu salveto: tu vale.<br>
hunc ego esse aio Menaechmum. <b>MEN.</b> At ego me. <b>SOS.</b> Quae
haec fabulast?<br>
tu es Menaechmus? <b>MEN.</b> Me esse dico, Moscho prognatum patre.<br>
<b>SOS.</b> Tun meo patre es prognatus? <b>MEN.</b> Immo equidem, adulescens,
meo;<br>
tuom tibi neque occupare neque praeripere postulo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
1080<br>
<b>MESS.</b> Di immortales, spem insperatam date mihi quam suspicor.<br>
nam nisi me animus fallit, hi sunt gemini germani duo.<br>
nam et patriam et patrem conmemorant pariter qui fuerint sibi.<br>
sevocabo erum. Menaechme. <b>MEN.</b> <b>SOS.</b> Quid vis? <b>MESS.</b>
Non ambos volo,<br>
sed uter vostrorum est advectus mecum navi. <b>MEN.</b> Non ego.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
1085<br>
<b>SOS.</b> At ego. <b>MESS.</b> Te volo igitur. huc concede. <b>SOS.</b>
Concessi. quid est?<br>
<b>MESS.</b> Illic homo aut sycophanta aut geminus est frater tuos.<br>
nam ego hominem hominis similiorem numquam vidi alterum.<br>
neque aqua aquae nec lacte est lactis, crede mi, usquam similius,<br>
quam hic tui est, tuque huius autem; post eandem patriam ac patrem&nbsp;&nbsp;&nbsp;&nbsp;&nbsp;&nbsp;
1090<br>
memorat. meliust nos adire atque hunc percontarier.<br>
<b>SOS.</b> Hercle qui tu me admonuisti recte, et habeo gratiam.<br>
perge operam dare, obsecro hercle; liber esto, si invenis<br>
hunc meum fratrem esse. <b>MESS.</b> Spero. <b>SOS.</b> Et ego item
spero fore.<br>
<b>MESS.</b> Quid ais tu? Menaechmum, opinor, te vocari dixeras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
1095<br>
<b>MEN.</b> Ita vero. <b>MESS.</b> Huic item Menaechmo nomen est. in
Sicilia<br>
te Syracusis natum esse dixti: &lt;et>hic natust ibi.<br>
Moschum tibi patrem fuisse dixti: huic itidem fuit.<br>
nunc operam potestis ambo mihi dare et vobis simul.<br>
<b>MEN.</b> Promeruisti ut ne quid ores quod velis, quin impetres.&nbsp;&nbsp;&nbsp;&nbsp;
1100<br>
tam quasi me emeris argento, liber servibo tibi.<br>
<b>MESS.</b> Spes mihi est, vos inventurum fratres germanos duos<br>
geminos, una matre natos et patre uno uno die.<br>
<b>MEN.</b> Mira memoras. utinam efficere quod pollicitu's possies.<br>
<b>MESS.</b> Possum. sed nunc agite uterque id quod rogabo dicite.&nbsp;&nbsp;&nbsp;&nbsp;
1105<br>
<b>MEN.</b> Vbi lubet, roga: respondebo. nil reticebo quod sciam.<br>
<b>MESS.</b> Est tibi nomen Menaechmo? <b>MEN.</b> Fateor. <b>MESS.</b>
Est itidem tibi?<br>
<b>SOS.</b> Est. <b>MESS.</b> Patrem fuisse Moschum tibi ais? <b>MEN.</b>
Ita vero. <b>SOS.</b> Et mihi.<br>
<b>MESS.</b> Esne tu Syracusanus? <b>MEN.</b> Certo. <b>MESS.</b> Quid
tu? <b>SOS.</b> Quippini?<br>
<b>MESS.</b> Optime usque adhuc conveniunt signa. porro operam date.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
1110<br>
quid longissime meministi, dic mihi, in patria tua?<br>
<b>MEN.</b> Cum patre ut abii Tarentum ad mercatum, postea<br>
inter homines me deerrare a patre atque inde avehi.<br>
<b>SOS.</b> Iuppiter supreme, serva me. <b>MESS.</b> Quid clamas? quin
taces?<br>
quot eras annos gnatus, quom te pater a patria avehit?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
1115<br>
<b>MEN.</b> Septuennis: nam tunc dentes mihi cadebant primulum.<br>
neque patrem umquam postilla vidi. <b>MESS.</b> Quid? vos tum patri<br>
filii quot eratis? <b>MEN.</b> Vt nunc maxime memini, duo.<br>
<b>MESS.</b> Vter eratis, tun an ille, maior? <b>MEN.</b> Aeque ambo
pares.<br>
<b>MESS.</b> Qui id potest? <b>MEN.</b> Gemini ambo eramus. <b>SOS.</b>
Di me servatum volunt.&nbsp;&nbsp;&nbsp; 1120<br>
<b>MESS.</b> Si interpellas, ego tacebo potius. <b>SOS.</b> Taceo.
<b>MESS.</b>
Dic mihi:<br>
uno nomine ambo eratis? <b>MEN.</b> Minime. nam mihi hoc erat,<br>
quod nunc est, Menaechmo: illum tum vocabant Sosiclem.<br>
<b>SOS.</b> Signa adgnovi, contineri quin complectar non queo.<br>
mi germane gemine frater, salve. ego sum Sosicles.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
1125<br>
<b>MEN.</b> Quo modo igitur post Menaechmo nomen est factum tibi?<br>
<b>SOS.</b> Postquam ad nos renuntiatum est te *** et patrem esse mortuom,<br>
avos noster mutavit: quod tibi nomen est, fecit mihi.<br>
<b>MEN.</b> Credo ita esse factum ut dicis. sed mi hoc responde. <b>SOS.</b>Roga.&nbsp;&nbsp;&nbsp;&nbsp;
1129-1130<br>
<b>MEN.</b> Quid erat nomen nostrae matri? <b>SOS.</b> Teuximarchae.
<b>MEN.</b>
Convenit.&nbsp;&nbsp;&nbsp;&nbsp; 1131<br>
o salve, insperate multis annis post quem conspicor.<br>
<b>SOS.</b> Frater, et tu, quem ego multis miseriis laboribus<br>
usque adhuc quaesivi quemque ego esse inventum gaudeo.<br>
<b>MESS.</b> Hoc erat, quod haec te meretrix huius vocabat nomine:&nbsp;&nbsp;&nbsp;&nbsp;
1135<br>
hunc censebat te esse, credo, quom vocat te ad prandium.<br>
<b>MEN.</b> Namque edepol iussi hic mihi hodie prandium appararier,<br>
clam meam uxorem, quoi pallam surrupui dudum domo,<br>
eam dedi huic. <b>S.</b> Hanc, dicis, frater, pallam, quam ego habeo?
<b>M.
</b>&lt;Haec
east.><br>
quo modo haec ad te pervenit? <b>SOS.</b> Meretrix huc ad prandium&nbsp;&nbsp;&nbsp;&nbsp;
1140<br>
me abduxit, me sibi dedisse aiebat. prandi perbene,<br>
potavi atque accubui scortum, pallam et aurum hoc &lt;abstuli>.<br>
<b>MEN.</b> Gaudeo edepol, si quid propter me tibi evenit boni.<br>
nam illa quom te ad se vocabat, memet esse credidit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
1144-1145<br>
<b>MESS.</b> Numquid me morare quin ego liber, ut iusti, siem?&nbsp;&nbsp;&nbsp;&nbsp;
1146<br>
<b>MEN.</b> Optimum atque aequissimum orat, frater: fac causa mea.<br>
<b>SOS.</b> Liber esto. <b>MEN.</b> Quom tu es liber, gaudeo, Messenio.<br>
<b>MESS.</b> Sed meliorest opus auspicio, ut liber perpetuo siem.&nbsp;&nbsp;&nbsp;&nbsp;
1149-1150<br>
<b>SOS.</b> Quoniam haec evenerunt, frater, nostra ex sententia,&nbsp;&nbsp;&nbsp;&nbsp;&nbsp;&nbsp;&nbsp;&nbsp;
1151<br>
in patriam redeamus ambo. <b>MEN.</b> Frater, faciam, ut tu voles.<br>
auctionem hic faciam et vendam quidquid est. nunc interim<br>
eamus intro, frater. <b>SOS.</b> Fiat. <b>MESS.</b> Scitin quid ego
vos rogo?<br>
<b>M.</b> Quid? <b>MES.</b> Praeconium mi ut detis. M. Dabitur.<b>
MES.</b> Ergo nunciam&nbsp;&nbsp;&nbsp;&nbsp; 1155<br>
vis conclamari auctionem fore? <b>MEN.</b> Equidem die septimi.<br>
<b>MESS.</b> Auctio fiet Menaechmi mane sane septimi.<br>
venibunt servi, supellex, fundi, aedes, omnia.<br>
venibunt quiqui licebunt, praesenti pecunia.<br>
venibit uxor quoque etiam, si quis emptor venerit.&nbsp;&nbsp;&nbsp;&nbsp;
1160<br>
vix credo tota auctione capiet ~ quinquagesies.<br>
nunc, spectatores, valete et nobis clare plaudite.
</p>

<div class="footer">
	<p>
		<a href="/plautus.html">Plautus</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</body>
</html>
