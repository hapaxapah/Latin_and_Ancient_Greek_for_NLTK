<html>
	<head>
		<title>
			Plautus: Miles Gloriosus
		</title>
		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>
<p class=pagehead>T. MACCI PLAVTI MILES GLORIOSVS</p>

<p class=border></p>

<p>
<b>ACTVS I</B>
</p>

<p>
I.i
<br>
<b>Pyrgopolynices</b> Curate ut splendor meo sit clupeo clarior<br>
 quam solis radii esse olim quom sudumst solent,<br>
ut, ubi usus veniat, contra conserta manu<br>
praestringat oculorum aciem in acie hostibus.<br>
nam ego hanc machaeram mihi consolari volo,;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
ne lamentetur neve animum despondeat,<br>
quia se iam pridem feriatam gestitem,<br>
quae misera gestit ~ et fartem facere ex hostibus.<br>
sed ubi Artotrogus hic est? <b>Artotrogvs</b> Stat propter virum<br>
fortem atque fortunatum et forma regia;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
tum bellatorem&#151;Mars haud ausit dicere<br>
neque aequiperare suas virtutes ad tuas.<br>
<b>Pyrg.</b> Quemne ego servavi in campis Curculioniis,<br>
ubi Bumbomachides Clutomistaridysarchides<br>
erat imperator summus, Neptuni nepos?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
<b>Art.</b> Memini. nempe illum dicis cum armis aureis,<br>
cuius tu legiones difflavisti spiritu,<br>
quasi ventus folia aut paniculum tectorium.<br>
<b>Pyrg.</b> Istuc quidem edepol nihil est. <b>Art.</b> Nihil hercle hoc quidemst<br>
praeut alia dicam&#151;quae tu numquam feceris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
periuriorem hoc hominem si quis viderit<br>
aut gloriarum pleniorem quam illic est,<br>
me sibi habeto, ego me mancupio dabo;<br>
nisi unum, epityrum estur insanum bene.<br>
<b>Pyrg.</b> Vbi tu es? <b>Art.</b> Eccum. edepol vel elephanto in India,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>
quo pacto ei pugno praefregisti bracchium.<br>
<b>Pyrg.</b> Quid, bracchium? <b>Art.</b> Illud dicere volui, femur.<br>
<b>Pyrg.</b> At indiligenter iceram. <b>Art.</b> Pol si quidem<br>
conisus esses, per corium, per viscera<br>
perque os elephanti transmineret bracchium.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br>
<b>Pyrg.</b> Nolo istaec hic nunc. <b>Art.</b> Ne hercle operae pretium quidemst<br>
mihi te narrare tuas qui virtutes sciam.<br>
venter creat omnis hasce aerumnas: auribus<br>
peraurienda sunt, ne dentes dentiant,<br>
et adsentandumst quidquid hic mentibitur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br>
<b>Pyrg.</b> Quid illuc quod dico? <b>Art.</b> Ehem, scio iam quid vis dicere.<br>
factum hercle est, memini fieri. <b>Pyrg.</b> Quid id est? <b>Art.</b> Quidquid est.<br>
<b>Pyrg.</b> Habes&#151;<b>Art.</b> Tabellas vis rogare? habeo, et stilum.<br>
<b>Pyrg.</b> Facete advortis tuom animum ad animum meum.<br>
<b>Art.</b> Novisse mores tuos me meditate decet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br>
curamque adhibere, ut praeolat mihi quod tu velis.<br>
<b>Pyrg.</b> Ecquid meministi? <b>Art.</b> Memini: centum in Cilicia<br>
et quinquaginta, centum in Scytholatronia,<br>
triginta Sardos, sexaginta Macedones<br>
~ sunt homines quos tu occidisti uno die.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br>
<b>Pyrg.</b> Quanta istaec hominum summast? <b>Art.</b> Septem milia.<br>
<b>Pyrg.</b> Tantum esse oportet. recte rationem tenes.<br>
<b>Art.</b> At nullos habeo scriptos: sic memini tamen.<br>
<b>Pyrg.</b> Edepol memoria es optuma. <b>Art.</b> Offae monent.<br>
<b>Pyrg.</b> Dum tale facies quale adhuc, assiduo edes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br>
communicabo semper te mensa mea.<br>
<b>Art.</b> Quid in Cappadocia, ubi tu quingentos simul,<br>
ni hebes machaera foret, uno ictu occideras?<br>
<b>Pyrg.</b> At peditastelli quia erant, sivi viverent.<br>
<b>Art.</b> Quid tibi ego dicam, quod omnes mortales sciunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><br>
Pyrgopolynicem te unum in terra vivere<br>
virtute et forma et factis invictissumum?<br>
amant ted omnes mulieres, neque iniuria,<br>
qui sis tam pulcher; vel illae quae here pallio<br>
me reprehenderunt. <b>Pyrg.</b> Quid eae dixerunt tibi?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br>
<b>Art.</b> Rogitabant: 'hicine Achilles est?' inquit mihi.<br>
'immo eius frater' inquam 'est'. ibi illarum altera<br>
'ergo mecastor pulcher est' inquit mihi<br>
'et liberalis. vide caesaries quam decet.<br>
ne illae sunt fortunatae quae cum isto cubant.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><br>
<b>Pyrg.</b> Itane aibant tandem? <b>Art.</b> Quaen me ambae obsecraverint,<br>
ut te hodie quasi pompam illa praeterducerem?<br>
<b>Pyrg.</b> Nimiast miseria nimis pulchrum esse hominem. <b>Art.</b> Immo itast.<br>
molestae sunt: orant, ambiunt, exobsecrant<br>
videre ut liceat, ad sese arcessi iubent,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</span><br>
ut tuo non liceat dare operam negotio.<br>
<b>Pyrg.</b> Videtur tempus esse, ut eamus ad forum,<br>
ut in tabellis quos consignavi hic heri<br>
latrones, ibus denumerem stipendium.<br>
nam rex Seleucus me opere oravit maxumo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</span><br>
ut sibi latrones cogerem et conscriberem.<br>
regi hunc diem mihi operam decretumst dare.<br>
<b>Art.</b> Age eamus ergo. <b>Pyrg.</b> Sequimini, satellites.&#151;
</p>

<p class=shortborder></p>

<p>
<b>ACTVS II</B>
</p>

<p>
II.i
<br>
<b>Palaestrio</b> Mihi ad enarrandum hoc argumentum est comitas,<br>
si ad auscultandum vostra erit benignitas;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span><br>
qui autem auscultare nolet, exsurgat foras,<br>
ut sit ubi sedeat ille qui auscultare volt.<br>
nunc qua adsedistis causa in festivo loco,<br>
comoediai quam nos acturi sumus<br>
et argumentum et nomen vobis eloquar.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span><br>
Alazon Graece huic nomen est comoediae,<br>
id nos Latine gloriosum dicimus.<br>
hoc oppidum Ephesust; illest miles meus erus,<br>
qui hinc ad forum abiit, gloriosus, impudens,<br>
stercoreus, plenus periuri atque adulteri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><br>
ait sese ultro omnis mulieres sectarier:<br>
is deridiculost, quaqua incedit, omnibus.<br>
itaque hic meretrices, labiis dum ductant eum,<br>
maiorem partem videas valgis saviis.<br>
nam ego hau diu apud hunc servitutem servio;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><br>
id volo vos scire, quo modo ad hunc devenerim<br>
in servitutem ab eo cui servivi prius.<br>
date operam, nam nunc argumentum exordiar.<br>
erat erus Athenis mihi adulescens optumus;<br>
is amabat meretricem * * matre Athenis Atticis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">100</span><br>
et illa illum contra; qui est amor cultu optumus.<br>
is publice legatus Naupactum fuit<br>
magnai rei publicai gratia.<br>
interibi hic miles forte Athenas advenit,<br>
insinuat sese ad illam amicam eri ~&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">105</span><br>
occepit eius matri suppalparier<br>
vino, ornamentis opiparisque obsoniis,<br>
itaque intimum ibi se miles apud lenam facit.<br>
ubi primum evenit militi huic occasio,<br>
sublinit os illi lenae, matri mulieris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">110</span><br>
quam erus meus amabat; nam is illius filiam<br>
conicit in navem miles clam matrem suam,<br>
eamque huc invitam mulierem in Ephesum advehit.<br>
ubi amicam erilem Athenis avectam scio,<br>
ego quantum vivos possum mihi navem paro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">115</span><br>
inscendo, ut eam rem Naupactum ad erum nuntiem.<br>
ubi sumus provecti in altum, fit quod &lt;di&gt; volunt,<br>
capiunt praedones navem illam ubi vectus fui:<br>
prius perii quam ad erum veni, quo ire occeperam.<br>
ille &lt;qui&gt; me cepit dat me huic dono militi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">120</span><br>
hic postquam in aedis me ad se deduxit domum,<br>
video illam amicam erilem, Athenis quae fuit.<br>
ubi contra aspexit me, oculis mihi signum dedit,<br>
ne se appellarem; deinde, postquam occasio est,<br>
conqueritur mecum mulier fortunas suas:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">125</span><br>
ait sese Athenas fugere cupere ex hac domu,<br>
sese illum amare meum erum, Athenis qui fuit,<br>
neque peius quemquam odisse quam istum militem.<br>
ego quoniam inspexi mulieris sententiam,<br>
cepi tabellas, consignavi, clanculum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">130</span><br>
dedi mercatori cuidam, qui ad illum deferat<br>
meum erum, qui Athenis fuerat, qui hanc amaverat,<br>
ut is huc veniret. is non sprevit nuntium;<br>
nam et venit et is in proximo hic devertitur<br>
apud suom paternum hospitem, lepidum senem;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">135</span><br>
isque illi amanti suo hospiti morem gerit<br>
nosque opera consilioque adhortatur, iuvat.<br>
itaque ego paravi hic intus magnas machinas,<br>
qui amantis una inter se facerem convenas.<br>
nam unum conclave, concubinae quod dedit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">140</span><br>
miles, quo nemo nisi eapse inferret pedem,<br>
in eo conclavi ego perfodi parietem,<br>
qua commeatus clam esset hinc huc mulieri;<br>
et sene sciente hoc feci: is consilium dedit.<br>
nam meus conservos est homo haud magni preti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">145</span><br>
quem concubinae miles custodem addidit.<br>
ei nos facetis fabricis et doctis dolis<br>
glaucumam ob oculos obiciemus eumque ita<br>
faciemus ut quod viderit ne viderit.<br>
et mox ne erretis, haec duarum hodie vicem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">150</span><br>
&lt;suam&gt; et hinc et illinc mulier feret imaginem,<br>
atque eadem erit, verum alia esse adsimulabitur.<br>
ita sublinetur os custodi mulieris.<br>
sed foris concrepuit hinc a vicino sene;<br>
ipse exit: hic illest lepidus quem dixi senex.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">155</span>
</p>

<p>
II.ii
</p>

<p>
<b>Periplectomenvs</b> Ni hercle diffregeritis talos posthac quemque in tegulis<br>
videritis alienum, ego vostra faciam latera lorea.<br>
mi equidem iam arbitri vicini sunt, meae quid fiat domi,<br>
ita per impluvium intro spectant. nunc adeo edico omnibus:<br>
quemque a milite hoc videritis hominem in nostris tegulis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">160</span><br>
extra unum Palaestrionem, huc deturbatote in viam.<br>
quod ille gallinam aut columbam se sectari aut simiam<br>
dicat, disperiistis ni usque ad mortem male mulcassitis.<br>
atque adeo ut ne legi fraudem faciant aleariae,<br>
adcuratote ut sine talis domi agitent convivium.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">165</span><br>
<b>Pal.</b> Nescio quid malefactum a nostra hic familiast, quantum audio:<br>
ita hic senex talos elidi iussit conservis meis;<br>
sed me excepit: nihili facio, quid illis faciat ceteris.<br>
adgrediar hominem. <b>Per.</b> Estne advorsum hic qui advenit Palaestrio?<br>
<b>Pal.</b> Quid agis, Periplectomene? <b>Per.</b> Hau multos homines, si optandum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">170</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;foret,<br>
nunc videre et convenire quam te mavellem. <b>Pal.</b> Quid est?<br>
quid tumultuas cum nostra familia? <b>Per.</b> Occisi sumus.<br>
<b>Pal.</b> Quid negotist? <b>Per.</b> Res palamst. <b>Pal.</b> Quae res palamst? <b>Per.</b> De<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;tegulis<br>
modo nescio quis inspectavit vestrum familiarium<br>
per nostrum impluvium intus apud nos Philocomasium atque hospitem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">175</span><br>
osculantis. <b>Pal.</b> Quis homo id vidit? <b>Per.</b> Tuos conservos. <b>Pal.</b> Quis is<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;homost?<br>
<b>Per.</b> Nescio, ita abripuit repente sese subito. <b>Pal.</b> Suspicor<br>
me periisse. <b>Per.</b> Vbi abit, conclamo: 'heus quid agis tu' inquam 'in<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;tegulis?'<br>
ille mihi abiens ita respondit 'se sectari simiam.'<br>
<b>Pal.</b> Vae mihi misero, quoi pereundumst propter nihili bestiam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">180</span><br>
sed Philocomasium hicine etiam nunc est? <b>Per.</b> Quom exibam, hic erat.<br>
<b>Pal.</b> I sis, iube transire huc quantum possit, se ut videant domi<br>
familiares, nisi quidem illa nos volt, qui servi sumus,<br>
propter amorem suom omnes crucibus contubernales dari.<br>
<b>Per.</b> Dixi ego istuc; nisi quid aliud vis. <b>Pal.</b> Volo. hoc ei dicito:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">185</span><br>
profecto ut ne quoquam de ingenio degrediatur muliebri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">185a</span><br>
earumque artem et disciplinam optineat colere. <b>Per.</b> Quem ad modum?<br>
<b>Pal.</b> Vt eum, qui hic se vidit, verbis vincat, ne is se viderit.<br>
siquidem centiens hic visa sit, tamen infitias eat.<br>
os habet, linguam, perfidiam, malitiam atque audaciam,<br>
confidentiam, confirmitatem, fraudulentiam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">189a</span><br>
qui arguat se, eum contra vincat iureiurando suo:<br>
domi habet animum falsiloquom, falsificum, falsiiurium,<br>
domi dolos, domi delenifica facta, domi fallacias.<br>
nam mulier holitori numquam supplicat, si quast mala:<br>
domi habet hortum et condimenta ad omnis mores maleficos.<br>
<b>Per.</b> Ego istaec, si erit hic, nuntiabo. sed quid est, Palaestrio,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">195</span><br>
quod volutas tute tecum in corde? <b>Pal.</b> Paulisper tace,<br>
dum ego mihi consilia in animum convoco et dum consulo<br>
quid agam, quem dolum doloso contra conservo parem,<br>
qui illam hic vidit osculantem, id visum ut ne visum siet.<br>
<b>Per.</b> Quaere: ego hinc abscessero aps te huc interim. illuc sis vide,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">200</span><br>
quem ad modum adstitit, severo fronte curans cogitans.<br>
pectus digitis pultat, cor credo evocaturust foras;<br>
ecce avortit: nixus laevo in femine habet laevam manum,<br>
dextera digitis rationem computat, ferit femur<br>
dexterum. ita vehementer icit: quod agat aegre suppetit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">205</span><br>
concrepuit digitis: laborat; crebro commutat status,<br>
eccere autem capite nutat: non placet quod repperit.<br>
quidquid est, incoctum non expromet, bene coctum dabit.<br>
ecce autem aedificat: columnam mento suffigit suo.<br>
apage, non placet profecto mi illaec aedificatio;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">210</span><br>
nam os columnatum poetae esse indaudivi barbaro,<br>
cui bini custodes semper totis horis occubant.<br>
euge, euscheme hercle astitit et dulice et comoedice;<br>
numquam hodie quiescet prius quam id quod petit perfecerit.<br>
habet opinor. age si quid agis, vigila, ne somno stude,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">215</span><br>
nisi quidem hic agitare mavis varius virgis vigilias.<br>
tibi ego dico. an heri maduisti? heus te adloquor, Palaestrio:<br>
vigila inquam, expergiscere inquam, lucet hoc inquam. <b>Pal.</b> Audio.<br>
<b>Per.</b> Viden hostis tibi adesse tuoque tergo obsidium? consule,<br>
arripe opem auxiliumque ad hanc rem: propere hoc, non placide decet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">220</span><br>
anteveni aliqua aut tu aliquosum circumduce exercitum,<br>
coge in obsidium perduellis, nostris praesidium para;<br>
interclude inimicis commeatum, tibi muni viam<br>
qua cibatus commeatusque ad te et legiones tuas<br>
tuto possit pervenire: hanc rem age, res subitaria est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">225</span><br>
[reperi, comminiscere, cedo calidum consilium cito,<br>
quae hic sunt visa ut visa ne sint, facta ut facta ne sient.<br>
magnam illic homo rem incipissit, magna munit moenia.]<br>
tu unus si recipere hoc ad te dicis, confidentiast<br>
nos inimicos profligare posse. <b>Pal.</b> Dico et recipio&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">230</span><br>
ad me. <b>Per.</b> Et ego impetrare dico id quod petis. <b>Pal.</b> At te Iuppiter<br>
bene amet. <b>Per.</b> Auden participare me quod commentu's? <b>Pal.</b> Tace,<br>
dum in regionem astutiarum mearum te induco, ut scias<br>
iuxta mecum mea consilia. <b>Per.</b> Salva sumes indidem.<br>
<b>Pal.</b> Erus meus elephanti corio circumtentust, non suo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">235</span><br>
neque habet plus sapientiai quam lapis. <b>Per.</b> Ego istuc scio.<br>
<b>Pal.</b> Nunc sic rationem incipisso, hanc instituam astutiam,<br>
ut Philocomasio huc sororem geminam germanam alteram<br>
dicam Athenis advenisse cum amatore aliquo suo,<br>
tam similem, quam &lt;lacte&gt; lactist; apud &lt;te&gt; eos hic devortier&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">240</span><br>
dicam hospitio. <b>Per.</b> Euge euge, lepide, laudo commentum tuom.<br>
<b>Pal.</b> Vt si illic concriminatus sit advorsum militem<br>
meus conservos, eam vidisse hic cum alieno oscularier,<br>
eam arguam vidisse apud te contra conservom meum<br>
cum suo amatore amplexantem atque osculantem. <b>Per.</b> Immo optume.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">245</span><br>
idem ego dicam, si &lt;ex&gt; me exquiret miles. <b>Pal.</b> Sed simillimas<br>
dicito esse, et Philocomasio id praecipiendum est ut sciat,<br>
ne titubet, si exquiret ex ea miles. <b>Per.</b> Nimis doctum dolum.<br>
sed si ambas videre in uno miles concilio volet,<br>
quid agimus? <b>Pal.</b> Facilest: trecentae possunt causae conligi:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">250</span><br>
'non domist, abiit ambulatum, dormit, ornatur, lavat,<br>
prandet, potat: occupatast, operae non est, non potest',<br>
quantum vis prolationum, dum modo hunc prima via<br>
inducamus, vera ut esse credat quae mentibimur.<br>
<b>Per.</b> Placet ut dicis. <b>Pal.</b> Intro abi ergo, et si isti est mulier, eam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">255</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;iube<br>
cito domum transire, atque haec ei dice monstra praecipe,<br>
ut teneat consilia nostra, quem ad modum exorsi sumus,<br>
de gemina sorore. <b>Per.</b> Docte tibi illam perdoctam dabo.<br>
numquid aliud? <b>Pal.</b> Intro ut abeas. <b>Per.</b> Abeo.&#151;<b>Pal.</b> Et quidem ego ibo<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;domum<br>
atque hominem investigando operam huic dissimulabiliter dabo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">260</span><br>
qui fuerit conservos qui hodie sit sectatus simiam.<br>
nam ille non potuit quin sermone suo aliquem familiarium<br>
participaverit de amica eri, sese vidisse eam<br>
hic in proximo osculantem cum alieno adulescentulo.<br>
novi morem: egomet tacere nequeo solus quod scio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">265</span><br>
si invenio qui vidit, ad eum vineas pluteosque agam:<br>
res paratast, vi pugnandoque hominem caperest certa res.<br>
si ita non reperio, ibo odorans quasi canis venaticus,<br>
usque donec persecutus volpem ero vestigiis.<br>
sed fores crepuerunt nostrae, ego voci moderabor meae;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">270</span><br>
nam illic est Philocomasio custos meus conservos qui it foras.</p>

<p>
II.iii
</p>

<p>
<b>Sceledrvs</b> Nisi quidem ego hodie ambulavi dormiens in tegulis,<br>
certo edepol scio me vidisse hic proxumae viciniae<br>
Philocomasium erilem amicam sibi malam rem quaerere.<br>
<b>Pal.</b> Hic illam vidit osculantem, quantum hunc audivi loqui.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">275</span><br>
<b>Scel.</b> Quis hic est? <b>Pal.</b> Tuos conservos. quid agis, Sceledre? <b>Scel.</b> Te,<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Palaestrio,<br>
volup est convenisse. <b>Pal.</b> Quid iam? aut quid negotist? fac sciam.<br>
<b>Scel.</b> Metuo&#151;<b>Pal.</b> Quid metuis? <b>Scel.</b> Ne hercle hodie, quantum hic<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;familiariumst,<br>
maxumum in malum cruciatumque insuliamus. <b>Pal.</b> Tu sali<br>
solus, nam ego istam insulturam et desulturam nil moror.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">280</span><br>
<b>Scel.</b> Nescis tu fortasse, apud nos facinus quod natumst novom.<br>
<b>Pal.</b> Quod id est facinus? <b>Scel.</b> Impudicum. <b>Pal.</b> Tute scias soli tibi,<br>
mihi ne dixis, scire nolo. <b>Scel.</b> Non enim faciam quin scias.<br>
simiam hodie sum sectatus nostram in horum tegulis.<br>
<b>Pal.</b> Edepol, Sceledre, homo sectatu's nihili nequam bestiam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">285</span><br>
<b>Scel.</b> Di te perdant. <b>Pal.</b> Te istuc aequom&#151;quoniam occepisti, eloqui.<br>
<b>Scel.</b> Forte fortuna per impluvium huc despexi in proxumum,<br>
atque ego illi aspicio osculantem Philocomasium cum altero<br>
nescio quo adulescente. <b>Pal.</b> Quod ego, Sceledre, scelus ex te audio?<br>
<b>Scel.</b> Profecto vidi. <b>Pal.</b> Tutin? <b>Scel.</b> Egomet duobus his oculis &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">290</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;meis.<br>
<b>Pal.</b> Abi, non verisimile dicis, neque vidisti. <b>Scel.</b> Num tibi<br>
lippus videor? <b>Pal.</b> Medicum istuc tibi meliust percontarier.<br>
verum enim tu istam, si te di ament, temere hau tollas fabulam:<br>
tuis nunc cruribus capitique fraudem capitalem hinc creas.<br>
nam tibi iam ut pereas paratum est dupliciter, nisi supprimis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">295</span><br>
tuom stultiloquium. <b>Scel.</b> Qui vero dupliciter? <b>Pal.</b> Dicam tibi.<br>
primumdum, si falso insimulas Philocomasium, hoc perieris;<br>
iterum, si id verumst, tu ei custos additus &lt;eo&gt; perieris.<br>
<b>Scel.</b> Quid fuat me, nescio: haec me vidisse ego certo scio.<br>
<b>Pal.</b> Pergin, infelix? <b>Scel.</b> Quid tibi vis dicam nisi quod viderim?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">300</span><br>
quin etiam nunc intus hic in proxumost. <b>Pal.</b> Eho an non domist?<br>
<b>Scel.</b> Vise, abi intro tute, nam ego mi iam nil credi postulo.<br>
<b>Pal.</b> Certum est facere.&#151;<b>Scel.</b> Hic te opperiar; eadem illi insidias dabo,<br>
quam mox horsum ad stabulum iuuenix recipiat se &lt;a&gt; pabulo.<br>
quid ego nunc faciam? custodem me illi miles addidit:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">305</span><br>
nunc si indicium facio, interii; si taceo, &lt;interii&gt; tamen,<br>
si hoc palam fuerit. quid peius muliere aut audacius?<br>
dum ego in tegulis sum, illaec sese ex hospitio edit foras;<br>
edepol facinus fecit audax. hocine si miles sciat,<br>
credo hercle has sustollat aedis totas atque hunc in crucem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">310</span><br>
hercle quidquid est, mussitabo potius quam inteream male;<br>
non ego possum quae ipsa sese venditat tutarier.<br>
<b>Pal.</b> Sceledre, Sceledre, quis homo in terra te alter est audacior?<br>
quis magis dis inimicis natus quam tu atque iratis? <b>Scel.</b> Quid est?<br>
<b>Pal.</b> Iuben tibi oculos exfodiri, quibus id quod nusquam est vides?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">315</span><br>
<b>Scel.</b> Quid, nusquam? <b>Pal.</b> Non ego tuam empsim vitam vitiosa nuce.<br>
<b>Sc.</b> Quid negotist? <b>Pal.</b> Quid negoti sit rogas? <b>Sc.</b> Cur non rogem?<br>
<b>Pal.</b> Non tu tibi istam praetruncari linguam largiloquam iubes?<br>
<b>Scel.</b> Quam ob rem iubeam? <b>Pal.</b> Philocomasium eccam domi, quam in proxumo<br>
vidisse aibas te osculantem atque amplexantem cum altero.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">320</span><br>
<b>Scel.</b> Mirumst lolio victitare te tam vili tritico.<br>
<b>Pal.</b> Quid iam? <b>Scel.</b> Quia luscitiosu's. <b>Pal.</b> Verbero, edepol tu quidem<br>
caecus, non luscitiosu's. nam illa quidem * domi.<br>
<b>Scel.</b> Quid, domi? <b>Pal.</b> Domi hercle vero. <b>Scel.</b> Abi, ludis me,<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Palaestrio.<br>
<b>Pa.</b> Tum mihi sunt manus inquinatae. <b>Sc.</b> Qui dum? <b>Pa.</b> Quia ludo luto.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">325</span><br>
<b>Scel.</b> Vae capiti tuo. <b>Pal.</b> &lt;Tuo&gt; istuc, Sceledre, promitto fore,<br>
nisi oculos orationemque aliam commutas tibi.<br>
sed fores concrepuerunt nostrae. <b>Scel.</b> At ego ilico observo foris;<br>
nam nihil est qua hinc huc transire ea possit nisi recto ostio.<br>
<b>Pal.</b> Quin domi eccam. nescio quae te, Sceledre, scelera suscitant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">330</span><br>
<b>Scel.</b> Mihi ego video, mihi ego sapio, &lt;mihi&gt; ego credo plurumum:<br>
me homo nemo deterrebit, quin ea sit in his aedibus.<br>
hic obsistam, ne imprudenti huc ea se subrepsit mihi.<br>
<b>Pal.</b> Meus illic homo est, deturbabo iam ego illum de pugnaculis.<br>
vin iam faciam, ut stultividum * fateare? <b>Scel.</b> Age face.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">335</span><br>
<b>Pal.</b> Neque te quicquam sapere corde neque oculis uti? <b>Scel.</b> Volo.<br>
<b>Pal.</b> Nempe tu istic ais esse erilem concubinam? <b>Scel.</b> Atque arguo<br>
eam me vidisse osculantem hic intus cum alieno viro.<br>
<b>Pal.</b> Scin tu nullum commeatum hinc esse a nobis? <b>Scel.</b> Scio.<br>
<b>Pal.</b> Neque solarium neque hortum, nisi per impluvium? <b>Scel.</b> Scio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">340</span><br>
<b>Pal.</b> Quid nunc? si ea domist, si facio, ut eam exire hinc videas domo,<br>
dignun es verberibus multis? <b>Scel.</b> Dignus. <b>Pal.</b> Serva istas fores,<br>
ne tibi clam se subterducat istinc atque huc transeat.<br>
<b>Scel.</b> Consilium est ita facere. <b>Pal.</b> Pede ego iam illam huc tibi sistam<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;in viam.&#151;<br>
<b>Scel.</b> Agedum ergo face. volo scire, utrum egon id quod vidi viderim&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">345</span><br>
an illic faciat, quod facturum dicit, ut ea sit domi.<br>
nam ego quidem meos oculos habeo nec rogo utendos foris.<br>
sed hic illi subparasitatur semper, hic eae proxumust,<br>
primus ad cibum vocatur, primo pulmentum datur;<br>
nam illic noster est fortasse circiter triennium,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">350</span><br>
neque cuiquam quam illi in nostra meliust famulo familia.<br>
sed ego hoc quod ago, id me agere oportet, hoc observare ostium.<br>
sic obsistam. hac quidem pol certo verba mihi numquam dabunt.</p>

<p>
II.iv
</p>

<p>
<b>Pal.</b> Praecepta facito ut memineris. <b>Philocomasivm</b> Totiens monere mirumst.<br>
<b>Pal.</b> At metuo ut satis sis subdola. <b>Phil.</b> Cedo vel decem, edocebo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">355</span><br>
minime malas ut sint malae, mihi solae quod superfit.<br>
<b>Pal.</b> Age nunciam insiste in dolos; ego abs te procul recedam.<br>
quid ais tu, Sceledre? <b>Scel.</b> Hanc rem gero. habeo auris, loquere quidvis.<br>
<b>Pal.</b> Credo ego istoc extemplo tibi esse eundum actutum extra portam,<br>
dispessis manibus, patibulum quom habebis. <b>Scel.</b> Quamnam ob rem?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">360</span><br>
<b>Pal.</b> Respice dum ad laevam: quis illaec est mulier? <b>Scel.</b> Pro di<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;immortales,<br>
eri concubinast haec quidem. <b>Pal.</b> Mihi quoque pol ita videtur.<br>
age nunciam, quando lubet&#151;<b>Scel.</b> Quid agam? <b>Pal.</b> Perire propera.<br>
<b>Phil.</b> Vbi iste est bonus servos, qui probri me maxumi innocentem<br>
falso insimulavit? <b>Pal.</b> Em tibi, hic mihi dixit tibi quae dixi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">365</span><br>
<b>Phil.</b> Tun me vidisse in proxumo hic, sceleste, ais osculantem?<br>
<b>Pal.</b> Atque cum alieno adulescentulo dixit. <b>Scel.</b> Dixi hercle vero.<br>
<b>Ph.</b> Tun me vidisti? <b>S.</b> Atque his quidem hercle oculis. <b>Ph.</b> Carebis,<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;credo,<br>
qui plus vident quam quod vident. <b>Scel.</b> Numquam hercle deterrebor<br>
quin viderim id quod viderim. <b>Phil.</b> Ego stulta et mora multum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">370</span><br>
quae cum hoc insano fabuler, quem pol ego capitis perdam.<br>
<b>Scel.</b> Noli minitari: scio crucem futuram mihi sepulcrum;<br>
ibi mei sunt maiores siti, pater, avos, proavos, abavos.<br>
non possunt mihi minaciis tuis hisce oculi exfodiri.<br>
sed paucis verbis te volo, Palaestrio. opsecro te,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">375</span><br>
unde exit haec? <b>Pal.</b> Vnde nisi domo? <b>Scel.</b> Domo? <b>Pal.</b> Me viden? <b>Scel.</b><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Te video.<br>
nimis mirumst facinus, quo modo haec hinc huc transire potuit;<br>
nam certo neque solariumst apud nos neque hortus ullus<br>
neque fenestra nisi clatrata; nam certe ego te hic intus vidi.<br>
<b>Pal.</b> Pergin, sceleste, intendere hanc arguere? <b>Phil.</b> Ecastor ergo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">380</span><br>
mi hau falsum evenit somnium, quod noctu hac somniavi.<br>
<b>Pal.</b> Quid somniasti? <b>Phil.</b> Ego eloquar. sed amabo advortite animum.<br>
hac nocte in somnis mea soror geminast germana visa<br>
venisse Athenis in Ephesum cum suo amatore quodam;<br>
ei ambo hospitio huc in proxumum mihi devortisse visi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">385</span><br>
<b>Pal.</b> Palaestrionis somnium narratur. perge porro.<br>
<b>Phil.</b> Ego laeta visa, quia soror venisset, propter eandem<br>
suspicionem maximam sum visa sustinere.<br>
nam arguere in somnis me meus mihi familiaris visust,<br>
me cum alieno adulescentulo, quasi nunc tu, esse osculatam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">390</span><br>
quom illa osculata mea soror gemina esset suompte amicum.<br>
id me insimulatam perperam falsum esse somniavi.<br>
<b>Pal.</b> Satin eadem vigilanti expetunt quae in somnis visa memoras?<br>
eu hercle praesens somnium. abi intro et comprecare.<br>
narrandum ego istuc militi censebo. <b>Phil.</b> Facere certum est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">395</span><br>
neque me quidem patiar probri falso impune insimulatam.&#151;<br>
<b>Scel.</b> Timeo quid rerum gesserim, ita dorsus totus prurit.<br>
<b>Pal.</b> Scin te periisse? <b>Scel.</b> Nunc quidem domi certo est. certa res est<br>
nunc nostrum observare ostium, ubi ubist. <b>Pal.</b> At, Sceledre, quaeso,<br>
ut ad id exemplum somnium quam simile somniavit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">400</span><br>
atque ut tu suspicatus es eam vidisse osculantem.<br>
<b>Scel.</b> Nescio quid credam egomet mihi iam, ita quod vidisse credo<br>
me id iam non vidisse arbitror. <b>Pal.</b> Ne tu hercle sero, opinor,<br>
resipisces: si ad erum haec res prius ~ devenerit, peribis pulchre.<br>
<b>Scel.</b> Nunc demum experior, mi ob oculos caliginem opstitisse.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">405</span><br>
<b>Pal.</b> Dudum edepol planum est id quidem, quae hic usque fuerit intus.<br>
<b>Scel.</b> Nihil habeo certi quid loquar: non vidi eam, etsi vidi.<br>
<b>Pal.</b> Ne tu edepol stultitia tua nos paene perdidisti:<br>
dum te fidelem facere ero voluisti, absumptu's paene.<br>
sed fores vicini proxumi crepuerunt. conticiscam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">410</span></p>

<p>
II.v
</p>

<p>
<b>Phil.</b> Inde ignem in aram, ut Ephesiae Dianae laeta laudes<br>
gratesque agam eique ut Arabico fumificem odore amoene,<br>
quom me in locis Neptuniis templisque turbulentis<br>
servavit, saevis fluctibus ubi sum adflictata multum.<br>
<b>Scel.</b> Palaestrio, o Palaestrio. <b>Pal.</b> O Sceledre, Sceledre, quid vis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">415</span><br>
<b>Scel.</b> Haec mulier, quae hinc exit modo, estne erilis concubina<br>
Philocomasium, an non est ea? <b>Pal.</b> Hercle opinor, ea videtur.<br>
sed facinus mirum est, quo modo haec hinc huc transire potuit,<br>
si quidem east. <b>Scel.</b> An dubium tibi est eam esse hanc? <b>Pal.</b> Ea videtur.<br>
<b>Scel.</b> Adeamus, appellemus. heus, quid istuc est, Philocomasium?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">420</span><br>
quid tibi istic in istisce aedibus debetur, quid negotist?<br>
quid nunc taces? tecum loquor. <b>Pal.</b> Immo edepol tute tecum;<br>
nam haec nil respondet. <b>Scel.</b> Te adloquor, viti probrique plena,<br>
quae circum vicinos vagas. <b>Phil.</b> Quicum tu fabulare?<br>
<b>Scel.</b> Quicum nisi tecum? <b>Phil.</b> Quis tu homo es, aut mecum quid est &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">425</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;negoti?<br>
<b>Scel.</b> Me rogas homo qui sim? <b>Phil.</b> Quin ego hoc rogem quod nesciam?<br>
<b>Pal.</b> Quis ego sum igitur, si hunc ignoras? <b>Phil.</b> Mihi odiosus, quisquis<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;es,<br>
et tu et hic. <b>Sc.</b> Non nos novisti? <b>Ph.</b> Neutrum. <b>Sc.</b> Metuo maxume,<br>
<b>Pal.</b> Quid metuis? <b>Scel.</b> Enim ne &lt;nos&gt; nosmet perdiderimus uspiam;<br>
nam nec te neque me novisse ait haec. <b>Pal.</b> Persectari hic volo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">430</span><br>
Sceledre, nos nostri an alieni simus, ne dum quispiam<br>
nos vicinorum imprudentis aliquis immutaverit.<br>
<b>Scel.</b> Certe equidem noster sum. <b>Pal.</b> Et pol ego. quaeris tu, mulier,<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;malum.<br>
tibi ego dico, heus, Philocomasium. <b>Phil.</b> Quae te intemperiae tenent,<br>
qui me perperam perplexo nomine appelles? <b>Pal.</b> Eho,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">435</span><br>
quis igitur vocare? <b>Phil.</b> Diceae nomen est. <b>Scel.</b> Iniuria es,<br>
falsum nomen possidere, Philocomasium, postulas;<br>
&ecirc;dikow es tu, non dika&#164;a, et meo ero facis iniuriam.<br>
<b>Phil.</b> Egone? <b>Scel.</b> Tu&lt;ne&gt;. <b>Phil.</b> Quae heri Athenis Ephesum adveni<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;vesperi<br>
cum meo amatore, adulescente Atheniensi? <b>Pal.</b> Dic mihi, &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">440</span><br>
quid hic tibi in Epheso est negoti? <b>Phil.</b> Geminam germanam meam<br>
hic sororem esse indaudivi, eam veni quaesitum. <b>Scel.</b> Mala es.<br>
<b>Phil.</b> Immo ecastor stulta multum, quae vobiscum fabuler.<br>
abeo. <b>Scel.</b> Abire non sinam te. <b>Phil.</b> Mitte. <b>Scel.</b> Manifestaria es.<br>
non omitto. <b>Phil.</b> At iam crepabunt mihi manus, malae tibi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">445</span><br>
nisi me omittis. <b>Scel.</b> Quid, malum, astas? quin tenes altrinsecus?<br>
<b>Pal.</b> Nil moror negotiosum mi esse tergum. qui scio<br>
an ista non sit Philocomasium atque alia eius similis sit?<br>
<b>Phil.</b> Mittis me an non mittis? <b>Scel.</b> Immo vi atque invitam ingratiis,<br>
nisi voluntate ibis, rapiam te domum. <b>Phil.</b> Hosticum hoc mihi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">450</span><br>
domicilium est, Athenis domus est Atticis; ego istam domum<br>
neque moror neque vos qui homines sitis novi neque scio.<br>
<b>Scel.</b> Lege agito: te nusquam mittam, nisi das firmatam fidem,<br>
te huc, si omisero, intro ituram. <b>Phil.</b> Vi me cogis, quisquis es.<br>
do fidem, si omittis, isto me intro ituram quo iubes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">455</span><br>
<b>Sc.</b> Ecce omitto. <b>Ph.</b> At ego abeo missa.&#151;<b>Sc.</b> Muliebri fecit fide.<br>
<b>Pal.</b> Sceledre, manibus amisisti praedam. tam east quam potis<br>
nostra erilis concubina. vin tu facere hoc strenue?<br>
<b>S.</b> Quid faciam? <b>P.</b> Ecfer mihi machaeram huc intus. <b>S.</b> Quid facies ea?<br>
<b>Pal.</b> Intro rumpam recta in aedis: quemque hic intus videro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">460</span><br>
cum Philocomasio osculantem, eum ego obtruncabo extempulo.<br>
<b>Scel.</b> Visanest ea esse? <b>Pal.</b> Immo edepol plane east. <b>Scel.</b> Sed quo modo<br>
dissimulabat. <b>Pa.</b> Abi, machaeram huc ecfer. <b>Sc.</b> Iam faxo hic erit.&#151;<br>
<b>Pal.</b> Neque eques neque pedes profectost quisquam tanta audacia,<br>
qui aeque faciat confidenter quicquam quam mulier facit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">465</span><br>
ut utrubique orationem docte divisit suam,<br>
ut sublinitur os custodi cauto, conservo meo.<br>
nimis beat quod commeatus transtinet trans parietem.<br>
<b>Scel.</b> Heus, Palaestrio, machaera nihil opust. <b>Pal.</b> Quid iam, aut quid est?<br>
<b>S.</b> Domi eccam erilem concubinam. <b>P.</b> Quid, domi? <b>S.</b> In lecto cubat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">470</span><br>
<b>Pal.</b> Edepol ne tu tibi malam rem repperisti, ut praedicas.<br>
<b>Scel.</b> Quid iam? <b>Pal.</b> Quia hanc attingere ausu's mulierem hinc ex proxumo.<br>
<b>Scel.</b> Magis hercle metuo. <b>Pal.</b> Sed numquam quisquam faciet quin soror<br>
istaec sit gemina huius: eam pol tu osculantem hic videras.<br>
<b>Scel.</b> Id quidem palam est eam esse, ut dicis; quid propius fuit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">475</span><br>
quam ut perirem, si elocutus essem ero? <b>Pal.</b> Ergo, si sapis,<br>
mussitabis: plus oportet scire servom quam loqui.<br>
ego abeo a te, ne quid tecum consili commisceam,<br>
atque apud hunc ero vicinum; tuae mihi turbae non placent.<br>
erus si veniet, si me quaeret, hic ero: hinc me arcessito.&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">480</span></p>

<p>
II.vi
</p>

<p>
<b>Sceledrvs</b> Satin abiit ille neque erile negotium<br>
plus curat, quasi non servitutem serviat?<br>
certo illa quidem hic nunc intus est in aedibus,<br>
nam egomet cubantem eam modo offendi domi.<br>
certum est nunc observationi operam dare.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">485</span><br>
<b>Periplectomenvs</b> non hercle hisce homines me marem, sed feminam<br>
vicini rentur esse servi militis:<br>
ita me ludificant. meamne hic invitam hospitam,<br>
quae heri huc Athenis cum hospite advenit meo,<br>
tractatam et ludificatam, ingenuam et liberam?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">490</span><br>
<b>Scel.</b> Perii hercle, hic ad me recta habet rectam viam.<br>
metuo, illaec mihi res ne malo magno fuat,<br>
quantum hunc audivi facere verborum senem.<br>
<b>Per.</b> Accedam ad hominem. tun, Sceledre, hic, scelerum caput,<br>
meam ludificavisti hospitam ante aedis modo?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">495</span><br>
<b>Scel.</b> Vicine, ausculta quaeso. <b>Per.</b> Ego auscultem tibi?<br>
<b>Scel.</b> Expurigare volo me. <b>Per.</b> Tun te expuriges,<br>
qui facinus tantum tamque indignum feceris?<br>
an quia latrocinamini, arbitramini<br>
quidvis licere facere vobis, verbero?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">500</span><br>
<b>Scel.</b> Licetne? <b>Per.</b> At ita me di deaeque omnis ament,<br>
nisi mihi supplicium virgeum de te datur<br>
longum diutinumque, a mane ad vesperum,<br>
quod meas confregisti imbricis et tegulas,<br>
ibi dum condignam te sectatu's simiam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">505</span><br>
quodque inde inspectavisti meum apud me hospitem<br>
amplexum amicam, quom osculabatur, suam,<br>
quodque concubinam erilem insimulare ausus es<br>
probri pudicam meque summi flagiti,<br>
tum quod tractavisti hospitam ante aedis meam:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">510</span><br>
nisi mihi supplicium stimuleum de &lt;te&gt; datur,<br>
dedecoris pleniorem erum faciam tuom,<br>
quam magno vento plenumst undarum mare.<br>
<b>Scel.</b> Ita sum coactus, Periplectomene, ut nesciam<br>
utrum me postulare prius * tecum aequom siet;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">515</span><br>
nisi &lt;si&gt; istaec non est haec neque &lt;haec&gt; istast, mihi<br>
me expurigare tibi videtur aequius;<br>
sicut etiam nunc nescio quid viderim:<br>
itast ista huius similis nostrai tua,<br>
siquidem non eadem est. <b>Per.</b> Vise ad me intro, iam scies.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">520</span><br>
<b>Scel.</b> Licetne? <b>Per.</b> Quin te iubeo; et placide noscita.<br>
<b>Scel.</b> Ita facere certum est.&#151;<b>Per.</b> Heus, Philocomasium, cito<br>
transcurre curriculo ad nos, ita negotiumst.<br>
post, quando exierit Sceledrus a nobis, cito<br>
transcurrito ad vos rursum curriculo domum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">525</span><br>
nunc pol ego metuo ne quid infuscaverit.<br>
si hic non videbit mulierem&#151;aperitur foris.<br>
<b>Scel.</b> Pro di immortales, similiorem mulierem<br>
magisque eandem, ut pote quae non sit eadem, non reor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">529-530</span><br>
deos facere posse. <b>Per.</b> Quid nunc? <b>Scel.</b> Commerui malum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">531</span><br>
<b>Per.</b> Quid igitur? eanest? <b>Scel.</b> Etsi east, non est ea.<br>
<b>Per.</b> Vidistin istam? <b>Scel.</b> Vidi, et illam et hospitem,<br>
complexam atque osculantem. <b>Per.</b> Eanest? <b>Scel.</b> Nescio.<br>
<b>Pe.</b> Vin scire plane? <b>Sc.</b> Cupio. <b>Pe.</b> Abi intro ad vos domum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">535</span><br>
continuo, vide sitne istaec vostra intus. <b>Scel.</b> Licet,<br>
pulchre admonuisti. iam ego ad te exibo foras.&#151;<br>
<b>Per.</b> Numquam edepol hominem quemquam ludificarier<br>
magis facete vidi et magis miris modis.<br>
sed eccum egreditur. <b>Scel.</b> Periplectomene, te opsecro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">540</span><br>
per deos atque homines perque stultitiam meam<br>
perque tua genua&#151;<b>Per.</b> Quid opsecras me? <b>Scel.</b> Inscitiae<br>
meae et stultitiae ignoscas. nunc demum scio<br>
me fuisse excordem, caecum, incogitabilem.<br>
nam Philocomasium eccam intus. <b>Per.</b> Quid nunc, furcifer?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">545</span><br>
vidistin ambas? <b>Scel.</b> Vidi. <b>Per.</b> Erum exhibeas volo.<br>
<b>Scel.</b> Meruisse equidem me maxumum fateor malum,<br>
et tuae fecisse me hospitae aio iniuriam;<br>
sed meam esse erilem concubinam censui,<br>
cui me custodem erus addidit miles meus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">550</span><br>
nam ex uno puteo similior numquam potis<br>
aqua aquai sumi quam haec est atque ista hospita.<br>
et me despexe ad te per impluvium tuom<br>
fateor. <b>Per.</b> Quid ni fateare, ego quod viderim?<br>
et ibi osculantem meum hospitem cum ista hospita&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">555</span><br>
vidisti? <b>Scel.</b> Vidi (cur negem quod viderim?),<br>
sed Philocomasium me vidisse censui.<br>
<b>Per.</b> Ratun istic me hominem esse omnium minimi preti,<br>
si ego me sciente paterer vicino meo<br>
eam fieri apud me tam insignite iniuriam?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">560</span><br>
<b>Scel.</b> Nunc demum a me insipienter factum esse arbitror,<br>
cum rem cognosco; at non malitiose tamen<br>
feci. <b>Per.</b> Immo indigne; nam hominem servom suos<br>
domitos habere oportet oculos et manus<br>
orationemque. <b>Scel.</b> Egone si post hunc diem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">565</span><br>
muttivero, etiam quod egomet certo sciam,<br>
dato excruciandum me: egomet me dedam tibi;<br>
nunc hoc mi ignosce quaeso. <b>Per.</b> Vincam animum meum,<br>
ne malitiose factum id esse aps te arbitrer.<br>
ignoscam tibi istuc. <b>Scel.</b> At tibi di faciant bene.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">570</span><br>
<b>Per.</b> Ne tu hercle, si te di ament, linguam comprimes<br>
posthac, etiam illud quod scies nesciveris<br>
nec videris quod videris. <b>Scel.</b> Bene me mones,<br>
ita facere certum est. sed satine oratu's? <b>Per.</b> Abi.<br>
<b>Scel.</b> Numquid nunc aliud me vis? <b>Per.</b> Ne me noveris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">575</span><br>
<b>Scel.</b> Dedit hic mihi verba. quam benigne gratiam<br>
fecit, ne iratus esset. scio quam rem gerat:<br>
ut miles cum extemplo a foro adveniat domum,<br>
domi comprehendar. una hic et Palaestrio<br>
me habent venalem: sensi et iam dudum scio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">580</span><br>
numquam hercle ex ista nassa ego hodie escam petam;<br>
nam iam aliquo aufugiam et me occultabo aliquot dies,<br>
dum haec consilescunt turbae atque irae leniunt.<br>
nam uni satis populo impio merui mali.&#151;<br>
[verum tamen de me quidquid est, ibo hinc domum.]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">585</span><br>
<b>Per.</b> Illic hinc abscessit. sat edepol certo scio,<br>
occisam saepe sapere plus multo suem:<br>
quoin id adimatur ne id quod vidit viderit.<br>
nam illius oculi atque aures atque opinio<br>
transfugere ad nos. usque adhuc actum est probe;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">590</span><br>
nimium festivam mulier operam praehibuit.<br>
redeo in senatum rusum; nam Palaestrio<br>
domi nunc apud me est, Sceledrus nunc autemst foris:<br>
frequens senatus poterit nunc haberier.<br>
ibo intro, ne, dum absum, alter sorti defuat.&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">595</span>
</p>

<p class=shortborder></p>

<p>
<b>ACTVS III</B>
</p>

<p>
III.i
<br>
<b>Palaestrio</b> Cohibete intra limen etiam vos parumper, Pleusicles,<br>
sinite me prius perspectare, ne uspiam insidiae sient<br>
concilium quod habere volumus. nam opus est nunc tuto loco,<br>
unde inimicus ne quis nostri spolia capiat consili.<br>
nam bene consultum inconsultum est, si id inimicis usuist,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">600</span><br>
neque potest quin, si id inimicis usuist, obsit tibi;<br>
[nam bene &lt;consultum&gt; consilium surripitur saepissime,<br>
si minus cum cura aut cautella locus loquendi lectus est.]<br>
quippe qui, si rescivere inimici consilium tuom,<br>
tuopte tibi consilio occludunt linguam et constringunt manus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">605</span><br>
atque eadem quae illis voluisti facere, illi faciunt tibi.<br>
sed speculabor, ne quis aut hinc aut ab laeva aut dextera<br>
nostro consilio venator adsit cum auritis plagis.<br>
sterilis hinc prospectus usque ad ultumam est plateam probe.<br>
evocabo. heus Periplectomene et Pleusicles, progredimini.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">610</span><br>
<b>Periplectomenvs</b> Ecce nos tibi oboedientes. <b>Pal.</b> Facilest imperium in<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;bonis.<br>
sed volo scire: eodem consilio, quod intus meditati sumus,<br>
gerimus rem? <b>Per.</b> Magis non potest esse ad rem utibile. <b>Pal.</b> Immo *<br>
quid tibi, Pleusicles? <b>Plevsicles</b> Quodne vobis placeat, displiceat mihi?<br>
quis homo sit magis meus quam tu es? <b>Pal.</b> Loquere lepide et commode.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">615</span><br>
<b>Per.</b> Pol ita decet hunc facere. <b>Pl.</b> At hoc me facinus miserum macerat<br>
meumque cor corpusque cruciat. <b>Per.</b> Quid id est quod cruciat? cedo.<br>
<b>Plevs.</b> Me tibi istuc aetatis homini facinora puerilia<br>
obicere, neque te decora neque tuis virtutibus;<br>
ea te expetere ex opibus summis mei honoris gratia&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">620</span><br>
mihique amanti ire opitulatum atque ea te facere facinora,<br>
quae istaec aetas fugere facta magis quam sectari solet:<br>
eam pudet me tibi in senecta obicere sollicitudinem.<br>
<b>Pal.</b> Novo modo tu homo amas, siquidem te quicquam quod faxis pudet;<br>
nihil amas, umbra es amantis magis quam amator, Pleusicles.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">625</span><br>
<b>Plevs.</b> Hancine aetatem exercere &lt;mei&gt; me amoris gratia?<br>
<b>Per.</b> Quid ais tu? itane tibi ego videor oppido Acherunticus?<br>
tam capularis, tamine tibi diu videor vitam vivere?<br>
nam equidem haud sum natus annos praeter quinquaginta et quattuor,<br>
clare oculis video, pernix sum manibus, pedibus mobilis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">630</span><br>
<b>Pal.</b> Si albicapillus hic, videtur neutiquam ab ingenio senex.<br>
inest in hoc emussitata sua sibi ingenua indoles.<br>
<b>Plevs.</b> Pol id quidem experior ita esse ut praedicas, Palaestrio;<br>
nam benignitas quidem huius oppido adulescentula est.<br>
<b>Per.</b> Immo, hospes, magis cum periclum facies, magis nosces meam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">635</span><br>
comitatem erga te amantem. <b>Plevs.</b> Quid opus nota noscere?<br>
<b>Per.</b> Vt apud &lt;te&gt; exemplum experiundi habeas, ne quaeras foris;<br>
nam nisi qui ipse amavit, aegre amantis ingenium inspicit:<br>
et ego amoris aliquantum habeo umorisque etiam in corpore,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">639-640</span><br>
neque dum exarui ex amoenis rebus et voluptariis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">641</span><br>
vel cavillator facetus vel conviva commodus<br>
item ero, neque ego oblocutor sum alteri in convivio:<br>
incommoditate abstinere me apud convivas commodo<br>
commemini et meae orationis iustam partem persequi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">645</span><br>
et meam partem itidem tacere, quom aliena est oratio;<br>
minime sputator, screator sum, itidem minime mucidus:<br>
post Ephesi sum natus, non enim in Apulis; non sum Animulas.<br>
<b>Pal.</b> O lepidum senem, in se si quas memorat virtutis habet,<br>
atque equidem plane educatum in nutricatu Venerio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">650</span><br>
<b>Per.</b> Plus dabo quam praedicabo ex me venustatis tibi.<br>
neque ego umquam alienum scortum subigito in convivio,<br>
neque praeripio pulpamentum neque praevorto poculum,<br>
neque per vinum umquam ex me exoritur discidium in convivio:<br>
si quis ibi est odiosus, abeo domum, sermonem segrego;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">655</span><br>
Venerem, amorem amoenitatemque accubans exerceo.<br>
<b>Pal.</b> Tu quidem edepol omnis moris ad venustatem ~ vacet;<br>
cedo tris mi hominis aurichalco contra cum istis moribus.<br>
<b>Plevs.</b> At quidem illuc aetatis qui sit non invenies alterum<br>
lepidiorem ad omnis res nec qui amicus amico sit magis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">660</span><br>
<b>Per.</b> Tute me ut fateare faciam esse adulescentem moribus,<br>
ita apud omnis comparebo tibi res bene factis frequens.<br>
opusne erit tibi advocato tristi, iracundo? ecce me;<br>
opusne leni? leniorem dices quam mutum est mare,<br>
liquidiusculusque ero quam ventus est favonius.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">665</span><br>
vel hilarissimum convivam hinc indidem expromam tibi,<br>
pel primarium parasitum atque obsonatorem optumum;<br>
tum ad saltandum non cinaedus malacus aequest atque ego.<br>
<b>Pal.</b> Quid ad illas artis optassis, si optio eveniat tibi?<br>
<b>Plevs.</b> Huius pro meritis ut referri pariter possit gratia,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">670</span><br>
tibique, quibus nunc me esse experior summae sollicitudini.<br>
at tibi tanto sumptui esse mihi molestumst. <b>Per.</b> Morus es.<br>
nam in mala uxore atque inimico si quid sumas, sumptus est,<br>
in bono hospite atque amico quaestus est quod sumitur<br>
et quod in divinis rebus sumptumst, sapienti lucrumst.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">675</span><br>
deum virtute est te unde hospitio accipiam apud me comiter:<br>
es, bibe, animo obsequere mecum atque onera te hilaritudine.<br>
liberae sunt aedis, liber sum autem ego: mei volo vivere.<br>
nam mihi, deum virtute dicam, propter divitias meas<br>
licuit uxorem dotatam genere summo ducere;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">680</span><br>
sed nolo mi oblatratricem in aedis intro mittere.<br>
<b>Pal.</b> Cur non vis? nam procreare liberos lepidumst onus.<br>
<b>Per.</b> Hercle vero liberum esse tete, id multo lepidiust.<br>
<b>Pal.</b> Tu homo et alteri sapienter potis es consulere et tibi.<br>
<b>Per.</b> Nam bona uxor suave ductust, si sit usquam gentium&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">685</span><br>
ubi ea possit inveniri; verum egone eam ducam domum,<br>
quae mihi numquam hoc dicat 'eme, mi vir, lanam, unde tibi pallium<br>
malacum et calidum conficiatur tunicaeque hibernae bonae,<br>
ne algeas hac hieme' (hoc numquam verbum ex uxore audias),<br>
verum prius quam galli cantent quae me e somno suscitet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">690</span><br>
dicat 'da, mi vir, kalendis meam qui matrem munerem,<br>
da qui faciam ~ condiat, da quod dem quinquatribus<br>
praecantrici, coniectrici, hariolae atque haruspicae;<br>
flagitiumst, si nil mittetur quae supercilio spicit;<br>
tum plicatricem clementer non potest quin munerem; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">695</span><br>
iam pridem, quia nihil abstulerit, suscenset ceriaria;<br>
tum opstetrix expostulavit mecum, parum missum sibi;<br>
quid? nutrici non missuru's quicquam, quae vernas alit?'<br>
haec atque horum similia alia damna multa mulierum<br>
me uxore prohibent, mihi quae huius similes sermones serat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">700</span><br>
<b>Pal.</b> Di tibi propitii sunt, nam hercle si istam semel amiseris<br>
libertatem, haud facile in eundem rusum restitues locum.<br>
<b>Plevs.</b> At illa laus est, magno in genere et in divitiis maxumis<br>
liberos hominem educare, generi monumentum et sibi.<br>
<b>Per.</b> Quando habeo multos cognatos, quid opus est mihi liberis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">705</span><br>
nunc bene vivo et fortunate atque ut volo atque animo ut lubet.<br>
mea bona in morte cognatis didam, inter eos partiam.<br>
[ei apud me aderunt, me curabunt, visent quid agam, ecquid velim.]<br>
prius quam lucet adsunt, rogitant noctu ut somnum ceperim.<br>
[eos pro liberis habebo, qui mihi mittunt munera.]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">710</span><br>
sacrificant: dant inde partem mihi maiorem quam sibi,<br>
abducunt ad exta; me ad se ad prandium, ad cenam vocant;<br>
ille miserrumum se retur, minimum qui misit mihi.<br>
illi inter se certant donis, egomet mecum mussito:<br>
bona mea inhiant, me certatim nutricant et munerant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">715</span><br>
<b>Pal.</b> Nimis bona ratione nimiumque ad te &lt;te&gt; et tuam vitam habes:<br>
et tibi sunt gemini et trigemini, si te bene habes, filii.<br>
<b>Per.</b> Pol si habuissem, satis cepissem miseriarum e liberis:<br>
continuo excruciarer animi: si ei forte fuisset febris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">719-720</span><br>
censerem emori; cecidissetve ebrius aut de equo uspiam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">721</span><br>
metuerem ne ibi diffregisset crura aut cervices sibi.<br>
<b>Pal.</b> Huic homini dignum est divitias esse et diu vitam dari,<br>
qui et rem servat et se bene habet suisque amicis usui est.<br>
<b>Plevs.</b> O lepidum caput. ita me di deaeque ament, aequom fuit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">725</span><br>
deos paravisse, uno exemplo ne omnes vitam viverent;<br>
sicut merci pretium statuit qui est probus agoranomus:<br>
quae probast mers, pretium ei statuit, pro virtute ut veneat,<br>
quae improbast, pro mercis vitio dominum pretio pauperat,<br>
itidem divos dispertisse vitam humanam aequom fuit:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">730</span><br>
qui lepide ingeniatus esset, vitam ei longinquam darent,<br>
qui improbi essent et scelesti, is adimerent animam cito.<br>
si hoc paravissent, et homines essent minus multi mali<br>
et minus audacter scelesta facerent facta, et postea,<br>
qui homines probi essent, esset is annona vilior.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">735</span><br>
<b>Per.</b> Qui deorum consilia culpet, stultus inscitusque sit,<br>
quique eos vituperet. nunc istis rebus desisti decet.<br>
nunc volo opsonare, ut, hospes, tua te ex virtute et mea<br>
meae domi accipiam benigne, lepide et lepidis victibus.<br>
<b>Plevs.</b> Nihil me paenitet iam quanto sumptui fuerim tibi;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">740</span><br>
nam hospes nullus tam in amici hospitium devorti potest,<br>
quin, ubi triduom continuom fuerit, iam odiosus siet;<br>
verum ubi dies decem continuos sit, east odiorum Ilias:<br>
tam etsi dominus non invitus patitur, servi murmurant.<br>
<b>Per.</b> Serviendae servituti ego servos instruxi mihi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">745</span><br>
hospes, non qui mi imperarent quibusve ego essem obnoxius:<br>
si illis aegrest mihi quod volup est, meo remigio rem gero,<br>
tamen id quod odiost faciundumst cum malo atque ingratiis.<br>
nunc, quod occepi, opsonatum pergam. <b>Plevs.</b> Si certumst tibi,<br>
commodulum obsona, ne magno sumptu: mihi quidvis sat est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">750</span><br>
<b>Per.</b> Quin tu istanc orationem hinc veterem atque antiquam amoves?<br>
[nam] proletario sermone nunc quidem, hospes, utere;<br>
nam ei solent, quando accubuere, ubi cena adpositast, dicere:<br>
'quid opus fuit hoc, &lt;hospes&gt;, sumptu tanto nostra gratia?<br>
insanivisti hercle, nam idem hoc hominibus sat erat decem.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">755</span><br>
quod eorum causa obsonatumst culpant et comedunt tamen.<br>
<b>Pal.</b> Fit pol illud ad illud exemplum. ut docte et perspecte sapit.<br>
<b>Per.</b> Sed eidem homines numquam dicunt, quamquam adpositumst ampliter:<br>
'iube illud demi; tolle hanc patinam; remove pernam, nil moror;<br>
aufer illam offam porcinam, probus hic conger frigidus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">760</span><br>
remove, abi aufer' neminem eorum haec adseverare audias,<br>
sed procellunt se et procumbunt dimidiati, dum appetunt.<br>
<b>Pal.</b> Bonus bene ut malos descripsit mores. <b>Per.</b> Haud centesimam<br>
partem dixi atque, otium rei si sit, possum expromere.<br>
<b>Pal.</b> Igitur id quod agitur, ~ hic primum praeverti decet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">765</span><br>
nunc hoc animum advortite ambo. mihi opus est opera tua,<br>
Periplectomene; nam ego inveni lepidam sycophantiam,<br>
qui admutiletur miles usque caesariatus atque uti<br>
huic amanti ac Philocomasio hanc ecficiamus copiam,<br>
ut hic eam abducat habeatque. <b>Per.</b> Dari istanc rationem volo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">770</span><br>
<b>Pal.</b> At ego mi anulum dari istunc tuom volo. <b>Per.</b> Quam ad rem usui est?<br>
<b>Pal.</b> Quando habebo, igitur rationem mearum fabricarum dabo.<br>
<b>Per.</b> Vtere, accipe. <b>Pal.</b> Accipe a me rusum rationem doli,<br>
quam institui. <b>Plevs.</b> Perpurigatis damus tibi ambo operam auribus.<br>
<b>Pal.</b> Erus meus ita magnus moechus mulierum est, ut neminem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">775</span><br>
fuisse aeque neque futurum credo. <b>Plevs.</b> Credo ego istuc idem.<br>
<b>Pal.</b> Isque Alexandri praestare praedicat formae suam,<br>
itaque omnis se ultro sectari in Epheso memorat mulieres.<br>
<b>Per.</b> Edepol qui te de isto multi cupiunt ~ non mentirier,<br>
sed ego ita esse ut dicis teneo pulchre. proin, Palaestrio,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">780</span><br>
quam potis tam verba confer maxime ad compendium.<br>
<b>Pal.</b> Ecquam tu potes reperire forma lepida mulierem,<br>
cui facetiarum cor pectusque sit plenum et doli?<br>
<b>Per.</b> Ingenuamne an libertinam? <b>Pal.</b> Aequi istuc facio, dum modo<br>
eam des quae sit quaestuosa, quae alat corpus corpore,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">785</span><br>
cuique sapiat pectus; nam cor non potest, quod nulla habet.<br>
<b>Per.</b> Lautam vis an quae nondum sit lauta? <b>Pal.</b> Sic consucidam,<br>
quam lepidissimam potis quamque adulescentem maxume.<br>
<b>Per.</b> Habeo eccillam meam clientam, meretricem adulescentulam.<br>
sed quid ea usus est? <b>Pal.</b> Vt ad te eam iam deducas domum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">790</span><br>
itaque eam huc ornatam adducas, ex matronarum modo,<br>
capite compto, crinis vittasque habeat, adsimuletque se<br>
tuam esse uxorem: ita praecipiundum est. <b>Plevs.</b> Erro quam insistas viam.<br>
<b>Pal.</b> At scietis. sed ecquae ancillast illi? <b>Per.</b> Est prime cata.<br>
<b>Pal.</b> Ea quoque opus est. ita praecipito mulieri atque ancillulae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">795</span><br>
ut simulet se tuam esse uxorem et deperire hunc militem,<br>
quasique hunc anulum faveae suae dederit, ea porro mihi,<br>
militi ut darem, quasique ego &lt;ei&gt; rei sim interpres. <b>Per.</b> Audio;<br>
ne me surdum esse arbitrare, si audes. ego recte meis<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;auribus utor * <b>Pal.</b> *&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">799a</span><br>
ei dabo, &lt;aps&gt; tua mi uxore dicam delatum et datum,<br>
ut sese ad eum conciliarem; ille eiusmodi est: cupiet miser,<br>
qui nisi adulterio studiosus rei nulli aliaest improbus.<br>
<b>Per.</b> Non potuit reperire, si ipsi Soli quaerendas dares,<br>
lepidiores duas ad hanc rem quam ego. habe animum bonum.<br>
<b>Pal.</b> Ergo adcura, sed propere opus est. nunc tu ausculta, Pleusicles.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">805</span><br>
<b>Plevs.</b> Tibi sum oboediens. <b>Pal.</b> Hoc facito, miles domum ubi advenerit,<br>
memineris ne Philocomasium nomines. <b>Plevs.</b> Quem nominem?<br>
<b>Pa.</b> Diceam. <b>Pl.</b> Nempe eandem quae dudum constitutast. <b>Pa.</b> Pax, abi.<br>
<b>Plevs.</b> Meminero. sed quid meminisse id refert, &lt;rogo&gt; ego te tamen.<br>
<b>Pal.</b> Ego enim dicam tum quando usus poscet; interea tace,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">810</span><br>
ut nunc etiam hic agat ac tu tum partis defendas tuas.<br>
<b>Plevs.</b> Ego eo intro igitur.&#151;<b>Pal.</b> Et praecepta sobrie ut cures face.
</p>

<p>
III.ii
</p>

<p>
quantas res turbo, quantas moveo machinas.<br>
eripiam ego hodie concubinam militi,<br>
si centuriati bene sunt maniplares mei.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">815</span><br>
sed illum vocabo. heus Sceledre, nisi negotiumst,<br>
progredere ante aedis, te vocat Palaestrio.<br>
<b>Lvcrio</b> Non operaest Sceledro. <b>Pal.</b> Quid iam? <b>Lvc.</b> Sorbet dormiens.<br>
<b>Pal.</b> Quid, sorbet? <b>Lvc.</b> Illud, stertit, volui dicere.<br>
sed quia consimile est, quom stertas, quasi sorbeas&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">820</span><br>
<b>Pal.</b> Eho an dormit Sceledrus intus? <b>Lvc.</b> Non naso quidem,<br>
nam eo magnum clamat. tetigit calicem clanculum,<br>
dum misit nardum in amphoram, cellarius.<br>
<b>Pal.</b> Eho tu sceleste, qui illi suppromu's, eho&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">824-825</span><br>
<b>Lvc.</b> Quid vis? <b>Pal.</b> Qui lubitum est illi condormiscere?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">826</span><br>
<b>Lvc.</b> Oculis opinor. <b>Pal.</b> Non te istuc rogito, scelus.<br>
procede huc. periisti iam, nisi verum scio.<br>
prompsisti tu illi vinum? <b>Lvc.</b> Non prompsi. <b>Pal.</b> Negas?<br>
<b>Lvc.</b> Nego hercle vero, nam ille me vetuit dicere;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">830</span><br>
neque equidem heminas octo exprompsi in urceum<br>
neque illic calidum exbibit in prandium.<br>
<b>Pal.</b> Neque tu bibisti? <b>Lvc.</b> Di me perdant, si bibi,<br>
si bibere potui. <b>Pal.</b> Quid iam? <b>Lvc.</b> Quia enim obsorbui;<br>
nam nimis calebat, amburebat gutturem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">835</span><br>
<b>Pal.</b> Alii ebrii sunt, alii poscam potitant.<br>
bono subpromo et promo cellam creditam.<br>
<b>Lvcr.</b> Tu hercle idem faceres, si tibi esset credita:<br>
quoniam aemulari non licet, nunc invides.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">839-840</span><br>
<b>Pal.</b> Eho an umquam prompsit antehac? responde, scelus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">841</span><br>
atque ut tu scire possis, &lt;ego&gt; dico tibi:<br>
si falsa dices, Lucrio, excruciabere.<br>
<b>Lvcr.</b> Ita vero? ut tu ipse me dixisse delices,<br>
post &lt;e&gt; sagina ego eiciar cellaria, &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">845</span><br>
ut tibi, si promptes, alium subpromum pares.<br>
<b>Pal.</b> Non edepol faciam. age eloquere audacter mihi.<br>
<b>Lvcr.</b> Numquam edepol vidi promere. verum hoc erat:<br>
mihi imperabat, ego promebam postea.<br>
<b>Pal.</b> Hoc illi crebro capite sistebant cadi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">850</span><br>
<b>Lvcr.</b> Non hercle tam istoc valide cassabant cadi;<br>
sed in cella erat paulum nimis loculi lubrici,<br>
ibi erat bilibris aula sic propter cados,<br>
ea saepe deciens complebatur: vidi eam<br>
plenam atque inanem fieri, plenam maxume;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">855</span><br>
ubi bacchabatur aula, cassabant cadi.<br>
<b>Pal.</b> Abi, abi intro iam. vos in cella vinaria<br>
bacchanal facitis. iam hercle ego erum adducam a foro.<br>
<b>Lvcr.</b> Perii, excruciabit me erus, domum si venerit,<br>
quom haec facta scibit, quia sibi non dixerim.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">860</span><br>
fugiam hercle aliquo atque hoc in diem extollam malum.<br>
ne dixeritis, obsecro, huic, vostram fidem.<br>
<b>Pal.</b> Quo te agis? <b>Lvcr.</b> Missus sum aliquo: iam huc revenero.<br>
<b>Pal.</b> Quis misit? <b>Lvcr.</b> Philocomasium. <b>Pal.</b> Abi, actutum redi.<br>
<b>Lvcr.</b> Quaeso tamen tu meam partem, infortunium&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">865</span><br>
si dividetur, me absente accipito tamen.&#151;<br>
<b>Pal.</b> Modo intellexi quam rem mulier gesserit:<br>
quia Sceledrus dormit, hunc subcustodem suom<br>
foras ablegavit, dum ab se huc transiret. placet.<br>
sed Periplectomenus quam ei mandavi mulierem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">870</span><br>
nimis lepida forma ducit. di hercle hanc rem adiuvant.<br>
quam digne ornata incedit, haud meretricie.<br>
lepide hoc succedit sub manus negotium.</p>

<p>
III.iii
</p>

<p>
<b>Periplectomenvs</b> Rem omnem tibi, Acroteleutium, tibique una, Milphidippa,<br>
domi demonstravi in ordine. hanc fabricam fallaciasque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">875</span><br>
minus si tenetis, denuo volo percipiatis plane;<br>
satis si intellegitis, aliud est quod potius fabulemur.<br>
<b>Acrotelevtivm</b> Stultitia atque insipientia mea istaec sit, &lt;mi patrone,&gt;<br>
me ire in opus alienum aut ibi meam operam pollicitari,<br>
si ea in opificina nesciam aut mala esse aut fraudulenta.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">880</span><br>
<b>Per.</b> At melius est monerier. <b>Acr.</b> Meretricem commoneri,<br>
quam sane magni referat, nihil clam est. quin egomet ultro,<br>
postquam adbibere auris meae tuae oram orationis,<br>
tibi dixi, miles quem ad modum potis sit deasciari.<br>
<b>Per.</b> At nemo solus satis sapit. nam ego multos saepe vidi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">885</span><br>
regionem fugere consili prius quam repertam haberent.<br>
<b>Acr.</b> Si quid faciendum est mulieri male atque malitiose,<br>
ea sibi immortalis memoriast meminisse et sempiterna;<br>
sin bene quid aut fideliter faciundum eisdem veniat,<br>
obliviosae extempulo fiunt, meminisse nequeunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">890</span><br>
<b>Per.</b> Ergo istuc metuo, quom venit vobis faciundum utrumque:<br>
nam id proderit mihi, militi male quod facietis ambae.<br>
<b>Acr.</b> Dum nescientes quod bonum faciamus, ne formida.<br>
<b>Per.</b> Mala mulier mers est. <b>Acr.</b> Ne pave, peioribus conveniunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">894-895</span><br>
<b>Per.</b> Ita vos decet. consequimini. <b>Pal.</b> Cesso ego illis obviam ire?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">896</span><br>
venire salvom gaudeo, lepide hercle ornatus incedis.<br>
<b>Per.</b> Bene opportuneque obviam es, Palaestrio. em tibi adsunt<br>
quas me iussisti adducere et quo ornatu. <b>Pal.</b> eu, noster esto.<br>
Palaestrio Acroteleutium salutat. <b>Acr.</b> Quis hic amabo est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">900</span><br>
qui tam pro nota nominat me? <b>Per.</b> Hic noster architectust.<br>
<b>Acr.</b> Salve, architecte. <b>Pal.</b> Salva sis. sed dic mihi, ecquid hic te<br>
oneravit praeceptis? <b>Per.</b> Probe meditatam utramque duco.<br>
<b>Pal.</b> Audire cupio, quem ad modum; ne quid peccetis paveo.<br>
<b>Per.</b> Ad tua praecepta de meo nihil his novom adposivi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">905</span><br>
<b>Acr.</b> Nempe ludificari militem tuom erum vis? <b>Pal.</b> Exlocuta es.<br>
<b>Acr.</b> Lepide et sapienter, commode et facete res paratast.<br>
<b>Pal.</b> Atque huius uxorem volo &lt;te esse&gt; adsimulare. <b>Acr.</b> Fiet.<br>
<b>Pal.</b> Quasi militi animum adieceris, simulare. <b>Acr.</b> Sic futurum est.<br>
<b>Pal.</b> Quasique ea res per me interpretem et tuam ancillam ei curetur. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">910</span><br>
<b>Acr.</b> Bonus vates poteras esse, nam quae sunt futura dicis.<br>
<b>Pal.</b> Quasique anulum hunc ancillula tua abs te detulerit ad me,<br>
quem ego militi &lt;porro&gt; darem tuis verbis. <b>Acr.</b> Vera dicis.<br>
<b>Per.</b> Quid istis nunc memoratis opust quae commeminere? <b>Acr.</b> Meliust.<br>
nam, mi patrone, hoc cogitato, ubi probus est architectus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">915</span><br>
bene lineatam si semel carinam conlocavit,<br>
facile esse navem facere, ubi fundata, constitutast.<br>
nunc haec carina satis probe fundata, bene statutast,<br>
atque architecto adsunt fabri ad eam rem haud imperiti.<br>
si non nos materiarius remoratur, quod opus qui det&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">920</span><br>
(novi indolem nostri ingeni), cito erit parata navis.<br>
<b>Pal.</b> Nempe tu novisti militem meum erum? <b>Acr.</b> Rogare mirumst.<br>
populi odium quidni noverim, magnidicum, cincinnatum,<br>
moechum unguentatum. <b>Pal.</b> Num ille te nam novit? <b>Acr.</b> Numquam vidit:<br>
qui noverit me quis ego sim? <b>Pal.</b> Nimis lepide fabulare;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">925</span><br>
eo ~potiuerim lepidius pol fieri. <b>Acr.</b> Potin ut hominem<br>
mihi des, quiescas cetera? ni ludificata lepide<br>
ero, culpam omnem in me imponito. <b>Pal.</b> Age igitur intro abite,<br>
insistite hoc negotium sapienter. <b>Acr.</b> Alia cura.<br>
<b>Pal.</b> Age, Periplectomene, has nunciam duc intro; ego ad forum illum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">930</span><br>
conveniam atque illi hunc anulum dabo, atque praedicabo<br>
a tua uxore mihi datum esse eamque illum deperire.<br>
hanc ad nos, quom extemplo a foro veniemus, mittitote,<br>
quasi clanculum ad &lt;eum&gt; missa sit. <b>Per.</b> Faciemus. alia cura.<br>
<b>Pal.</b> Vos modo curate, ego illum probe iam oneratum huc acciebo.&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">935</span><br>
<b>Per.</b> Bene ambula, bene rem geras. egone hoc si efficiam plane,<br>
ut concubinam militis meus hospes habeat hodie<br>
atque hinc Athenas avehat, &lt;si&gt; hodie hunc dolum dolamus,<br>
quid tibi ego mittam muneris! <b>Acr.</b> Datne ab se mulier operam?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">939-940</span><br>
<b>Per.</b> Lepidissume et compsissume. <b>Acr.</b> Confido confuturum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">941</span><br>
ubi facta erit conlatio nostrarum malitiarum,<br>
haud vereor ne nos subdola perfidia pervincamur.<br>
<b>Per.</b> Abeamus ergo intro, haec uti meditemur cogitate,<br>
ut accurate et commode hoc quod agendumst exsequamur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">945</span><br>
ne quid, ubi miles venerit, titubetur. <b>Acr.</b> Tu morare.&#151;
</p>

<p class=shortborder></p>

<p>
<b>ACTVS IV</B>
</p>

<p>
IV.i
<br>
<b>Pyrgopolinices</b> Volup est, quod agas, si id procedit lepide at&lt;que ex&gt;<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;sententia;<br>
nam ego hodie ad Seleucum regem misi parasitum meum,<br>
ut latrones quos conduxi hinc ad Seleucum duceret,<br>
qui eius regnum tutarentur, mihi dum fieret otium&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">950</span><br>
<b>Palaestrio</b> Quin tu tuam rem cura potius quam Seleuci, quae tibi<br>
condicio nova et luculenta fertur per me interpretem.<br>
<b>Pyrg.</b> Immo omnis res posteriores pono atque operam do tibi.<br>
loquere: auris meas profecto dedo in dicionem tuam.<br>
<b>Pal.</b> Circumspice dum, ne quis nostro hic auceps sermoni siet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">955</span><br>
nam hoc negoti clandestino ut agerem mandatumst mihi.<br>
<b>Pyrg.</b> Nemo adest. <b>Pal.</b> Hunc arrabonem amoris primum a me accipe.<br>
<b>Pyrg.</b> Quid hic? unde est? <b>Pal.</b> A luculenta atque festiva femina,<br>
quae te amat tuamque expetessit pulcram pulcritudinem;<br>
eius nunc mi anulum ad te ancilla porro ut deferrem dedit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">960</span><br>
<b>Pyrg.</b> Quid ea? ingenuan an festuca facta e serva liberast?<br>
<b>Pal.</b> Vah, egone ut ad te ab libertina esse auderem internuntius,<br>
qui ingenuis satis responsare nequeas quae cupiunt tui?<br>
<b>Pyrg.</b> Nuptan est an vidua? <b>Pal.</b> Et nupta et vidua. <b>Pyrg.</b> Quo &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">964-965</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;pacto potis<br>
nupta et vidua esse eadem? <b>Pal.</b> Quia adulescens nuptast cum sene.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">966</span><br>
<b>Pyrg.</b> Euge. <b>Pal.</b> Lepida et liberali formast. <b>Pyrg.</b> Cave mendacium.<br>
<b>Pal.</b> Ad tuam formam illa una dignast. <b>Pyrg.</b> Hercle pulchram praedicas.<br>
sed quis east? <b>Pal.</b> Senis huius uxor Periplectomeni ex proxumo;<br>
ea demoritur te atque ab illo cupit abire: odit senem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">970</span><br>
nunc te orare atque obsecrare iussit, ut eam copiam<br>
sibi potestatemque facias. <b>Pyrg.</b> Cupio hercle equidem, si illa volt.<br>
<b>Pal.</b> Quae cupit? <b>Pyrg.</b> Quid illa faciemus concubina, quae domist?<br>
<b>Pal.</b> Quin tu illam iube abs te abire quo lubet: sicut soror<br>
eius huc gemina venit Ephesum et mater, accersuntque eam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">975</span><br>
<b>Pyrg.</b> Eho tu, an venit Ephesum mater eius? <b>Pal.</b> Aiunt qui sciunt.<br>
<b>Pyrg.</b> Hercle occasionem lepidam, ut mulierem excludam foras.<br>
<b>Pal.</b> Immo vin tu lepide facere? <b>Pyrg.</b> Loquere et consilium cedo.<br>
<b>Pal.</b> Vin tu illam actutum amovere, a te ut abeat per gratiam?<br>
<b>Pyrg.</b> Cupio. <b>Pal.</b> Tum te hoc facere oportet. tibi divitiarum &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">980</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;adfatimst:<br>
iube sibi aurum atque ornamenta, quae illi instruxti mulieri,<br>
dono habere, auferre * abs te quo lubeat sibi.<br>
<b>Pyrg.</b> Placet ut dicis; sed ne &lt;et&gt; istam amittam et haec mutet fidem<br>
vide modo. <b>Pal.</b> Vah delicatu's, quae te tamquam oculos amet.<br>
<b>Pyrg.</b> Venus me amat. <b>Pal.</b> St tace, aperitur foris, concede huc &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">985</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;clanculum.<br>
haec celox illiust, quae hinc egreditur, internuntia,<br>
[<b>Pyrg.</b> Quae haec celox? <b>Pal.</b> Ancillula illiust, quae hinc egreditur<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;foras.]<br>
quae anulum istunc attulit quem tibi dedi. <b>Pyrg.</b> Edepol haec quidem<br>
bellulast. <b>Pal.</b> Pithecium haec est prae illa et spinturnicium.<br>
viden tu illam oculis venaturam facere atque aucupium auribus?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">990</span>
</p>

<p>
IV.ii
</p>

<p>
<b>Milphidippa</b> Iam est ante aedis circus ubi sunt ludi faciundi mihi.<br>
dissimulabo, hos quasi non videam neque esse hic etiamdum sciam.<br>
<b>Pyrg.</b> Tace, subauscultemus ecquid de me fiat mentio.<br>
<b>Milph.</b> Numquis nam hic prope adest qui rem alienam potius curet quam suam,<br>
qui aucupet me quid agam, qui de vesperi vivat suo?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">995</span><br>
eos nunc homines metuo, mihi ne obsint neve opstent uspiam,<br>
domo si bitat, dum huc transbitat, quae huius cupiens corporist,<br>
quae amat hunc hominem nimium lepidum et nimia pulchritudine,<br>
militem Pyrgopolynicem. <b>Pyrg.</b> Satin haec quoque me deperit?<br>
meam laudat speciem. edepol huius sermo haud cinerem quaeritat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1000</span><br>
<b>Pal.</b> Quo argumento? <b>Pyrg.</b> Quia enim loquitur laute et minime sordide.<br>
<b>Pal.</b> Quippini? istaec de te loquitur: nihil attrectat sordidi.<br>
<b>Pyrg.</b> Tum autem illa ipsa est nimium lepida nimisque nitida femina.<br>
hercle vero iam adlubescit primulum, Palaestrio.<br>
<b>Pal.</b> Priusne quam illam oculis tuis &lt;videas&gt;? <b>Pyrg.</b> Video id quod &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1005</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;credo tibi.<br>
tum haec celocula autem absentem subigit me ut amem. <b>Pal.</b> Hercle hanc quidem<br>
nil tu amassis; mi haec desponsast: tibi si illa hodie nupserit,<br>
ego hanc continuo uxorem ducam. <b>Pyrg.</b> Quid ergo hanc dubitas conloqui?<br>
<b>Pal.</b> Sequere hac me ergo. <b>Pyrg.</b> Pedisequos tibi sum. <b>Milph.</b> Vtinam,<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;cuius causa foras<br>
sum egressa, &lt;eius&gt; conveniundi mihi potestas evenat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1010</span><br>
<b>Pal.</b> Erit, et tibi exoptatum optinget, bonum habe animum, ne formida;<br>
homo quidamst qui scit, quod quaeris ubi sit. <b>Milph.</b> Quem ego hic audivi?<br>
<b>Pal.</b> Socium tuorum conciliorum et participem consiliorum.<br>
<b>Milph.</b> Tum pol ego id quod celo hau celo. <b>Pal.</b> Immo et celas et non<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;celas.<br>
<b>Milph.</b> Quo argumento? <b>Pal.</b> Infidos celas: ego sum tibi firme fidus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1015</span><br>
<b>Milph.</b> Cedo signum, si harunc Baccharum es. <b>Pal.</b> Amat mulier quaedam<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;quendam.<br>
<b>Milph.</b> Pol istuc quidem multae. <b>Pal.</b> At non multae de digito donum<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;mittunt.<br>
<b>Milph.</b> Enim cognovi nunc, fecisti modo mi ex proclivo planum.<br>
sed hic numquis adest? <b>Pal.</b> Vel adest vel non. <b>Milph.</b> Cedo te mihi solae<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;solum.<br>
<b>Pal.</b> Brevin an longinquo sermoni? <b>Milph.</b> Tribus verbis. <b>Pal.</b> Iam &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1020</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;ad te redeo.<br>
<b>Pyrg.</b> Quid ego? hic astabo tantisper cum hac forma et factis frustra?<br>
<b>Pal.</b> Patere atque asta, tibi ego hanc do operam. <b>Pyrg.</b> Propera,<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&lt;expecta&gt;ndo excrucior.<br>
<b>Pal.</b> Pedetemptim (tu hoc scis) tractari satiust hasce huius modi mercis.<br>
<b>Pyrg.</b> Age age ut tibi maxume concinnumst. <b>Pal.</b> Nullumst hoc stolidius<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;saxum.<br>
redeo ad te. quid me voluisti? <b>Milph.</b> Quo pacto hoc Ilium accedi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1025</span><br>
velis, ut ferrem abs te consilium. <b>Pal.</b> Quasi hunc depereat&#151;<b>Milph.</b> Teneo<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;istuc.<br>
<b>Pal.</b> Conlaudato formam et faciem et virtutis commemorato.<br>
<b>Milph.</b> Ad eam rem habeo omnem aciem, tibi uti dudum iam demonstravi.<br>
<b>Pal.</b> Tu cetera cura et contempla et de meis venator verbis.<br>
<b>Pyrg.</b> Aliquam mihi partem hodie operae des denique, tandem ades, &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1030</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;remeligo.<br>
<b>Pa.</b> Adsum, impera, si quid vis. <b>Py.</b> Quid illaec narrat tibi? <b>Pa.</b><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Lamentari<br>
ait illam, miseram cruciari et lacrimantem se adflictare,<br>
quia tis egeat, quia te careat. ob eam rem huc ad te missast.<br>
<b>Pyrg.</b> Iube adire. <b>Pal.</b> At scin quid tu facias? facito fastidi plenum,<br>
quasi non lubeat; me inclamato, quia sic te volgo volgem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1035</span><br>
<b>Pyrg.</b> Memini et praeceptis parebo. <b>Pal.</b> Vocon ergo hanc quae te quaerit?<br>
<b>Pyrg.</b> Adeat, si quid volt. <b>Pal.</b> Si quid vis, adi, mulier. <b>Mil.</b> Pulcher,<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;salve.<br>
<b>Pyrg.</b> Meum cognomentum commemoravit. di tibi dent quaecumque optes.<br>
<b>Milph.</b> Tecum aetatem exigere ut liceat&#151;<b>Pyrg.</b> Nimium optas. <b>Milph.</b> Non<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;me dico,<br>
sed eram meam, quae te demoritur. <b>Pyrg.</b> Multae aliae idem istuc &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1040</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;cupiunt,<br>
quibus copia non est. <b>Milph.</b> Ecastor haud mirum, si te habes carum,<br>
hominem tam pulchrum et praeclarum virtute et forma &lt;et&gt; factis.<br>
deus dignior fuit quisquam homo qui esset? <b>Pal.</b> Non hercle humanust ergo&#151;<br>
nam volturio plus humani credo est. <b>Pyrg.</b> Magnum me faciam<br>
nunc quom illaec me sic conlaudat. <b>Pal.</b> Viden tu ignavum, ut sese &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1045</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;infert?<br>
quin tu huic responde, haec illaec est ab illa quam dudum &lt;dixi&gt;.<br>
<b>Pyrg.</b> Qua ab illarum? nam ita me occursant multae: meminisse haud possum.<br>
<b>Milph.</b> Ab illa quae digitos despoliat suos et tuos digitos decorat.<br>
nam hunc anulum ab tui cupienti huic detuli, hic &lt;ad te&gt; porro.<br>
<b>Pyrg.</b> Quid nunc tibi vis, mulier? memora. <b>Milph.</b> Vt quae te cupit, &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1050</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;eam ne spernas,<br>
quae per tuam nunc vitam vivit: sit necne sit, spes in te uno est.<br>
<b>Pyrg.</b> Quid nunc volt? <b>Mil.</b> Te compellare et complecti et contrectare.<br>
nam nisi tu illi fers suppetias, iam illa animum despondebit.<br>
age, mi Achilles, fiat quod te oro, serva illam pulchram pulchre,<br>
exprome benignum ex te ingenium, urbicape, occisor regum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1055</span><br>
<b>Pyrg.</b> Eu hercle odiosas res. quotiens hoc tibi, verbero, ego interdixi,<br>
meam ne sic volgo pollicitere operam? <b>Pal.</b> Audin tu, mulier?<br>
dixi hoc tibi dudum, et nunc dico: nisi huic verri adfertur merces,<br>
non hic suo seminio quemquam porclenam impertiturust.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1059-1060</span><br>
<b>Milph.</b> Dabitur quantum ipsus preti poscet. <b>Pal.</b> Talentum Philippi &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1061</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;huic opus auri est;<br>
minus ab nemine accipiet. <b>Milph.</b> Eu ecastor nimis vilest tandem.<br>
<b>Pyrg.</b> Non mihi avaritia umquam innatast: satis habeo divitiarum,<br>
plus mi auri mille est modiorum Philippi. <b>Pal.</b> Praeter thensauros.<br>
tum argenti montes, non massas habet, Aetna mons non aeque altos. ~&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1065</span><br>
<b>Milph.</b> Eu ecastor hominem periurum. <b>Pal.</b> Vt ludo? <b>Milph.</b> Quid ego? ut<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;sublecto?<br>
sed amabo, mitte me actutum. <b>Pal.</b> Quin tu huic respondes aliquid,<br>
aut facturum aut non facturum? <b>Milph.</b> Quid illam miseram animi excrucias,<br>
quae numquam male de te meritast? <b>Pyrg.</b> Iube eampse exire huc ad nos.<br>
dic me omnia quae volt facturum. <b>Milph.</b> Facis nunc ut &lt;te&gt; facere &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1070</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;aequom,<br>
quom, quae te volt, eandem tu vis, <b>Pal.</b> Non insulsum huic ingenium.<br>
<b>Milph.</b> Quomque me oratricem haud sprevisti sistique exorare ex te.<br>
quid est? ut ludo? <b>Pal.</b> Nequeo hercle equidem risu meo moderari. <b>Milph.</b> *<br>
ob eam causam huc abs te avorti. <b>Pyrg.</b> Non edepol tu scis, mulier,<br>
quantum ego honorem nunc illi habeo. <b>Milph.</b> Scio, et istuc illi dicam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1075</span><br>
<b>Pal.</b> Contra auro alii hanc vendere potuit operam. <b>Mil.</b> Pol istuc tibi<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;credo.<br>
<b>Pal.</b> Meri bellatores gignuntur, quas hic praegnatis fecit,<br>
et pueri annos octingentos vivont. <b>Milph.</b> Vae tibi, nugator.<br>
<b>Pyrg.</b> Quin mille annorum perpetuo vivont, ab saeclo ad saeclum.<br>
<b>Pal.</b> Eo minus dixi, ne haec censeret me advorsum se mentiri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1080</span><br>
<b>Milph.</b> Perii, quot hic ipse annos vivet, cuius filii tam diu vivont?<br>
<b>Pyrg.</b> Postriduo natus sum ego, mulier, quam Iuppiter ex Ope natust.<br>
<b>Pal.</b> Si hic pridie natus foret quam ille est, hic haberet regnum in caelo.<br>
<b>Milph.</b> Iam iam sat, amabo, est. sinite abeam, si possum, viva a vobis.<br>
<b>Pal.</b> Quin ergo abis, quando responsumst? <b>Milph.</b> Ibo atque illam huc&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1085</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;adducam,<br>
propter &lt;quam&gt; opera est mihi. numquid vis? <b>Pyrg.</b> Ne magis sim pulcher quam<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;sum,<br>
ita me mea forma habet sollicitum. <b>Pal.</b> Quid hic nunc stas? quin abis?<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<b>Milph.</b> Abeo.<br>
<b>Pal.</b> Atque adeo, audin [tu]? dicito docte et cordate, ut cor ei saliat&#151;<br>
Philocomasio dic, si est istic, domum ut transeat: hunc hic esse.<br>
<b>Milph.</b> Hic cum &lt;mea&gt; era est, &lt;hinc&gt; clam nostrum hunc sermonem &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1090</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;sublegerunt.<br>
<b>Pal.</b> Lepide factumst: iam ex sermone hoc gubernabunt doctius porro.<br>
<b>Milph.</b> Remorare, abeo.&#151;<b>Pal.</b> Neque te remoror neque tango neque te&#151;taceo.<br>
<b>Pyrg.</b> Iube maturare illam exire huc. iam istic rei praevortemur.</p>

<p>
IV.iii
</p>

<p>
<b>Pyrg.</b> Quid nunc mi es auctor ut faciam, Palaestrio,<br>
de concubina? nam nullo pacto potest&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1095</span><br>
prius haec in aedis recipi quam illam amiserim.<br>
<b>Pal.</b> Quid me consultas quid agas? dixi equidem tibi<br>
quo id pacto fieri possit clementissime.<br>
aurum atque vestem muliebrem omnem habeat sibi,<br>
quae illi instruxisti: sumat, habeat, auferat;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1100</span><br>
dicasque tempus maxume esse, ut eat domum:<br>
sororem geminam adesse et matrem dicito,<br>
quibus concomitata recte deveniat domum.<br>
<b>Pyrg.</b> Qui tu scis eas adesse? <b>Pal.</b> Quia oculis meis<br>
vidi hic sororem esse eius. <b>Pyrg.</b> Convenitne eam?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1105</span><br>
<b>Pal.</b> Convenit. <b>Pyrg.</b> Ecquid fortis visast? <b>Pal.</b> Omnia<br>
vis optinere. <b>Pyrg.</b> Vbi matrem esse aiebat soror?<br>
<b>Pal.</b> Cubare in navi lippam atque oculis turgidis<br>
nauclerus dixit, qui illas advexit, mihi.<br>
is ad hos nauclerus hospitio devortitur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1110</span><br>
<b>Pyrg.</b> Quid is? ecquid fortis? <b>Pal.</b> Abi sis hinc, nam tu quidem<br>
ad equas fuisti scitus admissarius,<br>
qui consectare qua maris qua feminas.<br>
hoc age nunc. <b>Pyrg.</b> Istuc quod das consilium mihi,<br>
te cum illa verba facere de ista re volo;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1115</span><br>
nam cum illa sane congruos sermo tibi.<br>
<b>Pal.</b> Qui potius quam tute adeas, tuam rem tute agas?<br>
dicas uxorem tibi necessum ducere;<br>
cognatos persuadere, amicos cogere.<br>
<b>Pyrg.</b> Itan tu censes? <b>Pal.</b> Quid ego ni ita censeam?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1120</span><br>
<b>Pyrg.</b> Ibo igitur intro. tu hic ante aedis interim<br>
speculare, ut, ubi illaec prodeat, me provoces.<br>
<b>Pal.</b> Tu modo istuc cura quod agis. <b>Pyrg.</b> Curatum id quidemst.<br>
quin si voluntate nolet, vi extrudam foras.<br>
<b>Pal.</b> Istuc cave faxis; quin potius per gratiam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1125</span><br>
bonam abeat abs te. atque illaec quae dixi dato,<br>
aurum, ornamenta quae illi instruxisti ferat.<br>
<b>Pyrg.</b> Cupio hercle. <b>Pal.</b> Credo te facile impetrassere.<br>
sed abi intro. noli stare. <b>Pyrg.</b> Tibi sum oboediens.&#151;<br>
<b>Pal.</b> Numquid videtur demutare alio atque uti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1130</span><br>
dixi esse vobis dudum hunc moechum militem?<br>
nunc ad me ut veniat usust Acroteleutium aut<br>
ancillula eius aut Pleusicles. pro Iuppiter,<br>
satine ut Commoditas usquequaque me adiuvat?<br>
nam quos videre exoptabam me maxume,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1135</span><br>
una exeuntis video hinc e proxumo.</p>

<p>
IV.iv
</p>

<p>
<b>Acrotelevtivm</b> Sequimini, simul circumspicite, ne quis adsit arbiter.<br>
<b>Milphidippa</b> Neminem pol video, nisi hunc quem volumus conventum. <b>Pal.</b> Et<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;ego vos.<br>
<b>Milph.</b> Quid agis, noster architecte? <b>Pal.</b> Egone architectus? vah.<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<b>Milph.</b> Quid est?<br>
<b>Pal.</b> Quia enim non sum dignus prae te, ut figam palum in parietem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1140</span><br>
<b>Acr.</b> Heia vero. <b>Pal.</b> Nimis facete nimisque facunde malast.<br>
ut lepide deruncinavit militem. <b>Milph.</b> At etiam parum.<br>
<b>Pal.</b> Bono animo es: negotium omne iam succedit sub manus;<br>
vos modo porro, ut occepistis, date operam adiutabilem.<br>
nam ipse miles concubinam intro abiit oratum suam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1145</span><br>
ab se ut abeat cum sorore et matre Athenas. <b>Plevsicles</b> Eu, probe.<br>
<b>Pal.</b> Quin etiam aurum atque ornamenta, quae ipse instruxit, mulieri<br>
omnia dat dono, a se ut abeat: ita ego consilium dedi.<br>
<b>Plevs.</b> Facile istuc quidemst, si et illa volt et ille autem cupit.<br>
<b>Pal.</b> Non tu scis, quom ex alto puteo sursum ad summum escenderis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1150</span><br>
maxumum periclum inde esse ab summo ne rusum cadas?<br>
nunc haec res apud summum puteum geritur: si praesenserit<br>
miles, nihil ecferri poterit huius: nunc cum maxume<br>
opust dolis: domi esse ad eam rem video silvai satis,<br>
mulieres tres, quartus tute es, quintus ego, sextus senex;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1155</span><br>
quod apud nos fallaciarum sex situmst, certo scio<br>
oppidum quodvis, si detur, posse expugnari dolis.<br>
date modo operam. <b>Acr.</b> Id nos ad te, si quid velles, venimus.<br>
<b>Pal.</b> Lepide facitis. nunc hanc tibi ego impero provinciam.<br>
<b>Acr.</b> Impetrabis, imperator, quod ego potero, quod voles.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1160</span><br>
<b>Pal.</b> Militem lepide, et facete &lt;et&gt; laute ludificarier<br>
volo. <b>Acr.</b> Voluptatem mecastor mi imperas. <b>Pal.</b> Scin quem ad modum?<br>
<b>Acr.</b> Nempe ut adsimulem me amore istius differri. <b>Pal.</b> Tenes.<br>
<b>Acr.</b> Quasique istius causa amoris ex hoc matrimonio<br>
abierim, cupiens istius nuptiarum. <b>Pal.</b> Omne ordine.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1165</span><br>
nisi modo unum hoc: hasce esse aedis dicas dotalis tuas,<br>
hinc senem aps te abiisse, postquam feceris divortium:<br>
ne ille mox vereatur intro ire in alienam domum.<br>
<b>Acr.</b> Bene mones. <b>Pal.</b> Sed ubi ille exierit intus, istinc te procul<br>
ita volo adsimulare, prae illius forma quasi spernas tuam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1170</span><br>
quasique eius opulentitatem reverearis, et simul<br>
formam, amoenitatem illius, faciem, pulchritudinem<br>
conlaudato. satin praeceptumst? <b>Acr.</b> Teneo. satinest, si tibi<br>
meum opus ita dabo expolitum, ut improbare non queas?<br>
<b>Pal.</b> Sat habeo. nunc tibi vicissim quae imperabo ea discito.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1175</span><br>
quom extemplo hoc erit factum, ubi intro haec abierit, ibi tu ilico<br>
facito uti venias ornatu huc ad nos nauclerico;<br>
causeam habeas ferrugineam, et scutulam ob oculos laneam,<br>
palliolum habeas ferrugineum (nam is colos thalassicust),<br>
id conexum in umero laevo, exfafillato bracchio,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1180</span><br>
praecinctus aliqui: adsimulato quasi gubernator sies;<br>
atque apud hunc senem omnia haec sunt, nam is piscatores habet.<br>
<b>Plevs.</b> Quid? ubi ero exornatus quin tu dicis quid facturus sim?<br>
<b>Pal.</b> Huc venito et matris verbis Philocomasium arcessito,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1184-1185</span><br>
ut, si itura sit Athenas, eat tecum ad portum cito,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1186</span><br>
atque ut iubeat ferri in navim si quid imponi velit.<br>
nisi eat, te soluturum esse navim: ventum operam dare.<br>
<b>Plevs.</b> Satis placet pictura. perge. <b>Pal.</b> Ille extemplo illam hortabitur<br>
ut eat, ut properet, ne morae sit matri. <b>Plevs.</b> Multimodis sapis. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1190</span><br>
<b>Pal.</b> Ego illi dicam, ut me adiutorem, qui onus feram ad portum, roget.<br>
ille iubebit me ire cum illa ad portum. ego adeo, ut tu scias,<br>
prorsum Athenas protinus abibo tecum. <b>Plevs.</b> Atque ubi illo veneris,<br>
triduom servire numquam te, quin liber sis, sinam.<br>
<b>Pal.</b> Abi cito atque orna te. <b>Plevs.</b> Numquid aliud? <b>Pal.</b> Haec ut &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1195</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;memineris.<br>
<b>Plevs.</b> Abeo.&#151;<b>Pal.</b> Et vos abite hinc intro actutum; nam illum huc sat scio<br>
iam exiturum esse intus. <b>Acr.</b> Celebre apud nos imperium tuomst.&#151;<br>
<b>Pal.</b> Agite abscedite ergo. ecce autem commodum aperitur foris.<br>
hilarus exit: impetravit. inhiat quod nusquam est miser.</p>

<p>
IV.v
</p>

<p>
<b>Pyrgopolinices</b> Quod volui ut volui impetravi, per amicitiam et gratiam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 1200</span><br>
a Philocomasio. <b>Pal.</b> Quid tam intus fuisse te dicam diu?<br>
<b>Pyrg.</b> Numquam ego me tam sensi amari quam nunc ab illa muliere.<br>
<b>Pal.</b> Quid iam? <b>Pyrg.</b> Vt multa verba feci, ut lenta materies fuit.<br>
verum postremo impetravi ut volui: donavi dedi<br>
quae voluit, quae postulavit; &lt;te&gt; quoque &lt;ei&gt; dono dedi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1205</span><br>
<b>Pal.</b> Etiam me? quo modo ego vivam sine te? <b>Pyrg.</b> Age, animo bono &lt;es&gt;,<br>
eidem ego te illim liberabo. nam si possem ullo modo<br>
impetrare ut abiret, ne te abduceret, operam dedi;<br>
verum oppressit. <b>Pal.</b> Deos sperabo teque. postremo tamen<br>
etsi istuc mi acerbumst, quia ero te carendum est optimo, &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1210</span><br>
saltem id volup est, quom ex virtute formae evenit tibi<br>
mea opera super hac vicina, quam ego nunc concilio tibi.<br>
<b>Pyrg.</b> Quid opust verbis? libertatem tibi ego et divitias dabo,<br>
si impetras. <b>Pal.</b> Reddam impetratum. <b>Pyrg.</b> At gestio. <b>Pal.</b> At modice<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;decet:<br>
moderare animo, ne sis cupidus. sed eccam ipsam, egreditur foras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1215</span></p>

<p>
IV.vi
</p>

<p>
<b>Milphidippa</b> Era, eccum praesto militem. <b>Acrotelevtivm</b> Vbi est? <b>Milph.</b><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ad laevam. <b>Acr.</b> Video.<br>
<b>Milph.</b> Aspicito limis [oculis], ne ille nos se sentiat videre.<br>
<b>Acr.</b> Video. edepol nunc nos tempus est malas peioris fieri.<br>
<b>Milph.</b> Tuomst principium. <b>Acr.</b> Obsecro, tute ipsum convenisti?<br>
ne parce vocem, ut audiat. <b>Milph.</b> Cum ipso pol sum locuta,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1220</span><br>
placide, ipsi dum libitum est mihi, otiose, meo arbitratu [ut volui].<br>
<b>Pyrg.</b> Audin quae loquitur? <b>Pal.</b> Audio. quam laeta est, quia ted adiit.<br>
<b>Acr.</b> O, fortunata mulier es. <b>Pyrg.</b> Vt amari videor. <b>Pal.</b> Dignu's.<br>
<b>Acr.</b> Permirum ecastor praedicas, te adiisse atque exorasse;<br>
per epistulam aut per nuntium, quasi regem, adiri eum aiunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1225</span><br>
<b>Milph.</b> Namque edepol vix fuit copia adeundi atque impetrandi.<br>
<b>Pal.</b> Vt tu inclitu's apud mulieres. <b>Pyrg.</b> Patiar, quando ita Venus volt.<br>
<b>Acr.</b> Veneri pol habeo gratiam, eandemque et oro et quaeso,<br>
ut eius mihi sit copia quem amo quemque expetesso<br>
benignusque erga me &lt;ut&gt; siet, quod cupiam ne gravetur. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1230</span><br>
<b>Milph.</b> Spero ita futurum, quamquam illum multae sibi expetessunt:<br>
ille illas spernit segregat ab se omnis, extra te unam.<br>
<b>Acr.</b> Ergo iste metus me macerat, quod ille fastidiosust,<br>
ne oculi eius sententiam mutent, ubi viderit me,<br>
atque eius elegantia meam extemplo speciem spernat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1235</span><br>
<b>Milph.</b> Non faciet, bonum animum habe. ~ <b>Pyrg.</b> Vt ipsa se contemnit.<br>
<b>Acr.</b> Metuo, ne praedicatio tua nunc meam formam exsuperet.<br>
<b>Milph.</b> Istuc curavi, ut opinione illius pulchrior sis.<br>
<b>Acr.</b> Si pol me nolet ducere uxorem, genua amplectar<br>
atque obsecrabo; alio modo, si non quibo impetrare,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1240</span><br>
consciscam letum: vivere sine illo scio me non posse.<br>
<b>Pyrg.</b> Prohibendam mortem mulieri video. adibon? <b>Pal.</b> Minime;<br>
nam tu te vilem feceris, si te ultro largiere:<br>
sine ultro veniat; quaeritet, desideret, exspectet<br>
sine: perdere istam gloriam vis, quam habes? cave sis faxis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1245</span><br>
nam nulli mortali scio obtigisse hoc, nisi duobus,<br>
tibi et Phaoni Lesbio, tam mulier se ut amaret.<br>
<b>Acr.</b> Eo intro, aut tu illum huc evoca foras, mea Milphidippa.<br>
<b>Milph.</b> Immo opperiamur, dum exeat aliquis. <b>Acr.</b> Durare nequeo,<br>
quin eam intro. <b>Milph.</b> Occlusae sunt foris. <b>Acr.</b> Exfringam. <b>Milph.</b>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1250</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Sana non es.<br>
<b>Acr.</b> Si amavit umquam aut si parem sapientiam habet ac formam,<br>
per amorem si quid fecero, clementi animo ignoscet.<br>
<b>Pal.</b> Vt, quaeso, amore perditast tuo misera. <b>Pyrg.</b> Mutuom fit.<br>
<b>Pal.</b> Tace, ne audiat. <b>Milph.</b> Quid astitisti obstupida? cur non pultas?<br>
<b>Acr.</b> Quia non est intus quem ego volo. <b>Milph.</b> Qui scis? <b>Acr.</b> Scio&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1255</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;pol ego, olfacio;<br>
nam odore nasum sentiat, si intus sit. <b>Pal.</b> Hariolatur.<br>
<b>Pyrg.</b> Quia me amat, propterea Venus fecit eam ut divinaret.<br>
<b>Acr.</b> Nescio ubi hic prope adest quem expeto videre: olet profecto.<br>
<b>Pyrg.</b> Naso pol iam haec quidem plus videt quam oculis. <b>Pal.</b> Caeca amore<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;est.<br>
<b>Acr.</b> Tene me obsecro. <b>Mil.</b> Quor? <b>Acr.</b> Ne cadam. <b>Milph.</b> Quid ita?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1260</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<b>Acr.</b> Quia stare nequeo,<br>
ita animus per oculos meos &lt;meus&gt; defit. <b>Milph.</b> Militem pol<br>
tu aspexisti. <b>Acr.</b> Ita. <b>Milph.</b> Non video. ubi est? <b>Acr.</b> Videres pol, si<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;amares.<br>
<b>Milph.</b> Non edepol tu illum magis amas, quam ego amem, si per te liceat.<br>
<b>Pal.</b> Omnes profecto mulieres te amant, ut quaeque aspexit.<br>
<b>Pyrg.</b> Nescio, tu ex me hoc audiveris an non: nepos sum Veneris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1265</span><br>
<b>Acr.</b> Mea Milphidippa, adi obsecro et congredere. <b>Pyrg.</b> Vt me veretur.<br>
<b>Pal.</b> Illa ad nos pergit. <b>Mil.</b> Vos volo. <b>Pyrg.</b> Et nos te. <b>Mil.</b> Vt<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;iussisti,<br>
eram meam eduxi foras. <b>Pyrg.</b> Video. <b>Milph.</b> Iube ergo adire.<br>
<b>Pyrg.</b> Induxi in animum, ne oderim item ut alias, quando orasti.<br>
<b>Milph.</b> Verbum edepol facere non potis, si accesserit prope ad te.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1270</span><br>
dum te obtuetur, interim linguam oculi praeciderunt.<br>
<b>Pyrg.</b> Levandum morbum mulieri video. <b>Mil.</b> Vt tremit atque extimuit,<br>
postquam te aspexit. <b>Pyrg.</b> Viri quoque armati idem istuc faciunt,<br>
ne tu mirere eius mulierem. sed quid &lt;illa&gt; volt me facere?<br>
<b>Milph.</b> Ad se ut eas: tecum vivere volt atque aetatem exigere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1275</span><br>
<b>Pyrg.</b> Egon ad illam eam, quae nupta sit? vir eius me deprehendat.<br>
<b>Milph.</b> Quin tua causa exegit virum ab se. <b>Pyrg.</b> Qui id facere potuit?<br>
<b>Mil.</b> Quia aedis dotalis huius sunt. <b>Pyrg.</b> Itane? <b>Mil.</b> Ita pol. <b>Pyrg.</b><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Iube domum ire.<br>
iam ego illi ero. <b>Milph.</b> Vide ne sies in exspectatione,<br>
ne illam animi excrucies. <b>Pyrg.</b> Non ero profecto. abite. <b>Mil.</b> &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1280</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Abimus.&#151;<br>
<b>Pyrg.</b> Sed quid ego video? <b>Pal.</b> Quid vides? <b>Pyrg.</b> Nescio quis eccum<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;incedit<br>
ornatu quidem thalassico. <b>Pal.</b> It ad nos, volt te profecto.<br>
nauclerus hic quidem est. <b>Pyrg.</b> Videlicet accersit hanc iam. <b>Pal.</b> Credo.</p>

<p>
IV.vii
</p>

<p>
<b>Plevsicles</b> Alium alio pacto propter amorem ni sciam<br>
fecisse multa nequiter, verear magis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1285</span><br>
me amoris causa hoc ornatu incedere.<br>
verum quom multos multa admisse acceperim<br>
inhonesta propter amorem atque aliena a bonis:<br>
mitto iam, ut occidi Achilles civis passus est&#151;<br>
sed eccum Palaestrionem, stat cum milite:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1290</span><br>
oratio alio mihi demutandast mea.<br>
mulier profecto natast ex ipsa Mora;<br>
nam quaevis alia quae morast aeque, mora<br>
minor ea videtur quam quae propter mulieremst.<br>
hoc adeo fieri credo consuetudine.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1295</span><br>
nam ego hanc accerso Philocomasium. sed fores<br>
pultabo. heus, ecquis hic est? <b>Pal.</b> Adulescens, quid est?<br>
quid vis? quid pultas? <b>Plevs.</b> Philocomasium quaerito.<br>
a matre illius venio. si iturast, eat.<br>
omnis moratur: navim cupimus solvere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1300</span><br>
<b>Pyrg.</b> Iam dudum res paratast. i, Palaestrio,<br>
aurum, ornamenta, vestem, pretiosa omnia<br>
duc adiutores tecum ad navim qui ferant.<br>
omnia conposita sunt quae donavi: auferat.<br>
<b>Pal.</b> Eo.&#151;<b>Plevs.</b> Quaeso hercle propera. <b>Py.</b> Non morabitur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1305</span><br>
quid istuc, quaeso? quid oculo factumst tuo?<br>
<b>Plevs.</b> Habeo equidem hercle oculum. <b>Pyrg.</b> At laevom dico. <b>Plevs.</b><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Eloquar.<br>
maris causa hercle hoc ego oculo utor minus,<br>
nam si abstinuissem amare, tamquam hoc uterer.<br>
sed nimis morantur me diu. <b>Pyrg.</b> Eccos exeunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1310</span></p>

<p>
IV.viii
</p>

<p>
<b>Pal.</b> Quid modi flendo quaeso hodie facies? <b>Philocomasivm</b> Quid ego ni<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;fleam?<br>
ubi pulcherrume egi aetatem, abeo. <b>Pal.</b> Em hominem tibi,<br>
qui a matre et sorore venit. <b>Phil.</b> Video. <b>Pyrg.</b> Audin, Palaestrio?<br>
<b>Pal.</b> Quid vis? <b>Pyrg.</b> Quin tu iubes ecferri omnia quae isti dedi?<br>
<b>Plevs.</b> Philocomasium, salve. <b>Phil.</b> Et tu salve. <b>Plevs.</b> Materque et &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 1315</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;soror<br>
tibi salutem me iusserunt dicere. <b>Phil.</b> Salvae sient.<br>
<b>Plevs.</b> Orant te, ut eas, ventus operam dum dat, ut velum explicent;<br>
nam matri oculi si valerent, mecum venissent simul.<br>
<b>Phil.</b> Ibo; quamquam invita facio, impietas sit nisi eam. <b>Plevs.</b> Sapis.<br>
<b>Pyrg.</b> Si non mecum aetatem egisset, hodie stulta viveret.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1320</span><br>
<b>Phil.</b> Istuc crucior, a viro me tali abalienarier,<br>
nam tu quemvis potis es facere ut afluat facetiis;<br>
et quia tecum eram, propterea animo eram ferocior:<br>
eam nobilitatem amittendam video. <b>Pyrg.</b> Ne fle. <b>Phil.</b> Non queo,<br>
quom te video. <b>Pyrg.</b> Habe bonum animum. <b>Phil.</b> Scio ego quid doleat &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1325</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;mihi.<br>
<b>Pal.</b> Nam nil miror, si libenter, Philocomasium, hic eras,<br>
&lt;si&gt; forma huius, mores, virtus, animum attinuere hic tuom,<br>
quom ego servos quando aspicio hunc, lacrumo quia diiungimur.<br>
<b>Phil.</b> Obsecro licet complecti prius quam proficisco? <b>Pyrg.</b> Licet.<br>
<b>Phil.</b> O mi ocule, o mi anime. <b>Pal.</b> Obsecro, tene mulierem, &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1330</span><br>
ne adfligatur. <b>Pyrg.</b> Quid istuc quaesost? <b>Pal.</b> Quia abs te abit, animo<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;male<br>
factum est huic repente miserae. <b>Pyrg.</b> Curre intro atque ecferto aquam.<br>
<b>Pal.</b> Nihil aquam moror, quiescat malo. ne interveneris,<br>
quaeso, dum resipiscit. <b>Pyrg.</b> Capita inter se nimis nexa hisce habent.<br>
non placet. labra ab labellis aufer, nauta, cave malo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1335</span><br>
<b>Plevs.</b> Temptabam spiraret an non. <b>Pyrg.</b> Aurem admotam oportuit.<br>
<b>Plevs.</b> Si magis vis, eam omittam. <b>Pyrg.</b> Nolo, retine. <b>Plevs.</b> At ultro<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;misero.<br>
<b>Pyrg.</b> Exite atque ecferte huc intus omnia quae isti dedi.<br>
<b>Pal.</b> Etiam nunc saluto te, &lt;Lar&gt; familiaris, prius quam eo.<br>
conservi conservaeque omnis, bene valete et vivite,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1340</span><br>
bene quaeso inter vos dicatis mi med absenti tamen.<br>
<b>Pyrg.</b> Age, Palaestrio, bono animo es. <b>Pal.</b> Eheu, nequeo quin fleam,<br>
quom abs te abeam. <b>Pyrg.</b> Fer aequo animo. <b>Pal.</b> Scio ego quid doleat mihi.<br>
<b>Phil.</b> Sed quid hoc? quae res? quid video? lux, salve *<br>
<b>Plevs.</b> Iam resipisti? * <b>Phil.</b> Obsecro, quem amplexa sum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1345</span><br>
hominem? perii. sumne ego apud me? <b>Plevs.</b> Ne time, voluptas mea.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1345a</span><br>
<b>Pyrg.</b> Quid istuc est negoti? <b>Pal.</b> Animus hanc modo hic reliquerat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1347</span><br>
~ metuoque ut timeo, ne hoc tandem propalam fiat nimis.<br>
<b>Pyrg.</b> Quid id est? <b>Pal.</b> Nos secundum ferri nunc per urbem haec omnia,<br>
ne quis tibi hoc vitio vortat. <b>Pyrg.</b> Mea, non illorum dedi:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1350</span><br>
parvi ego illos facio. agite, ite cum dis benevolentibus.<br>
<b>Pal.</b> Tua ego hoc causa dico. <b>Pyrg.</b> Credo. <b>Pal.</b> Iam vale. <b>Pyrg.</b> Et tu<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;bene vale.<br>
<b>Pal.</b> Ite cito, iam ego adsequar vos: cum ero pauca volo loqui.&#151;<br>
quamquam alios fideliores semper habuisti tibi<br>
quam me, tamen tibi habeo magnam gratiam rerum omnium;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1355</span><br>
et, si ita sententia esset, tibi servire malui<br>
multo, quam alii libertus esse. <b>Pyrg.</b> Habe bonum animum.<br>
<b>Pal.</b> Eheu, quom venit mi in mentem, ut mores mutandi sient,<br>
muliebris mores discendi, obliscendi stratiotici.<br>
<b>Pyrg.</b> Fac sis frugi. <b>Pal.</b> Iam non possum, amisi omnem lubidinem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1360</span><br>
<b>Pyrg.</b> I, sequere illos, ne morere. <b>Pal.</b> Bene vale. <b>Pyrg.</b> Et tu bene<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;vale.<br>
<b>Pal.</b> Quaeso memineris, si forte liber fieri occeperim<br>
(mittam nuntium ad te), ne me deseras. <b>Pyrg.</b> Non est meum.<br>
<b>Pal.</b> Cogitato identidem, tibi quam fidelis fuerim.<br>
si id facies, tum demum scibis, tibi qui bonus sit, qui malus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1365</span><br>
<b>Pyrg.</b> Scio et perspexi saepe. <b>Pal.</b> Verum cum antehac, hodie maxume<br>
scies: immo hodie me tuom factum faxo post dices magis.<br>
<b>Pyrg.</b> Vix reprimor quin te manere iubeam. <b>Pal.</b> Cave istuc feceris:<br>
dicent te mendacem nec verum esse, fide nulla esse te,<br>
dicent servorum praeter me esse &lt;hic&gt; fidelem neminem. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1370</span><br>
nam si honeste censeam te facere posse, suadeam;<br>
verum non potest. cave faxis. <b>Pyr.</b> Abi iam. <b>Pal.</b> Patiar quidquid est.<br>
<b>Pyrg.</b> Bene vale igitur. <b>Pal.</b> Ire meliust strenue.&#151;<b>Pyrg.</b> Etiam nunc<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;vale.<br>
ante hoc factum hunc sum arbitratus semper servom pessumum:<br>
eum fidelem mi esse invenio. cum egomet mecum cogito,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1375</span><br>
stulte feci qui hunc amisi. ibo hinc intro nunciam<br>
ad amores meos. sed, sensi, hinc sonitum fecerunt foris.</p>

<p>
IV.ix<br>
<b>Pver</b> Ne me moneatis, memini ego officium meum,<br>
ego ~ nam conveniam illum, ubi ubi est gentium;<br>
investigabo, operae non parcam meae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1380</span><br>
<b>Pyrg.</b> Me quaerit illic. ibo huic puero obviam.<br>
<b>Pver.</b> Ehem, te quaero. salve, vir lepidissime,<br>
cumulate commoditate, praeter ceteros<br>
duo di quem curant. <b>Pyrg.</b> Qui duo? <b>Pver.</b> Mars et Venus.<br>
<b>Pyrg.</b> Facetum puerum. <b>Pver.</b> Intro te ut eas obsecrat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1385</span><br>
te volt, te quaerit, teque exspectans expetit.<br>
amanti fer opem. quid stas? quin intro is? <b>Pyrg.</b> Eo.&#151;<br>
<b>Pver.</b> Ipsus illic sese iam impedivit in plagas;<br>
paratae insidiae sunt: in statu stat senex,<br>
ut adoriatur moechum, qui formast ferox,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1390</span><br>
qui omnis se amare credit, quaeque aspexerit<br>
mulier: eum oderunt qua viri qua mulieres.<br>
nunc in tumultum ibo: intus clamorem audio.&#151;
</p>

<p class=shortborder></p>

<p>
<b>ACTVS V</B>
</p>

<p>
V.i
<br>
<b>Periplectomenvs</b> Ducite istum; si non sequitur, rapite sublimen foras,<br>
facite inter terram atque caelum ut sit &lt;situs&gt;, discindite.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1395</span><br>
<b>Pyrgopolinices</b> Obsecro hercle, Periplectomene, te. <b>Per.</b> Nequiquam hercle<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;obsecras.<br>
vide ut istic tibi sit acutus, Cario, culter probe.<br>
<b>Cario</b> Quin iamdudum gestit moecho hoc abdomen adimere,<br>
ut ea iam quasi puero in collo pendeant crepundia.<br>
<b>Pyrg.</b> Perii. <b>Per.</b> Haud etiam, numero hoc dicis. <b>Car.</b> Iamne in &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1400</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;hominem involo?<br>
<b>Per.</b> Immo etiam prius verberetur fustibus. <b>Car.</b> Multum quidem.<br>
* * *&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1401a</span><br>
<b>Per.</b> Cur es ausus subigitare alienam uxorem, impudens?<br>
<b>Pyrg.</b> Ita me di ament, ultro ventumst ad me. <b>Per.</b> Mentitur, feri.<br>
<b>Pyrg.</b> Mane, dum narro. <b>Per.</b> Quid cessatis? <b>Pyrg.</b> Non licet mihi dicere?<br>
<b>Per.</b> Dic. <b>Pyrg.</b> Oratus sum, ad eam ut irem. <b>Per.</b> Quor ire ausu's?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1405</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;em tibi.<br>
<b>Pyrg.</b> Oiei, satis sum verberatus. obsecro. <b>Car.</b> Quam mox seco?<br>
<b>Per.</b> Vbi lubet: dispennite hominem divorsum et distendite.<br>
<b>Pyrg.</b> Obsecro hercle te, ut mea verba audias prius quam secat.<br>
<b>Per.</b> Loquere. <b>Pyrg.</b> Non volui nec factum est: viduam hercle esse censui,<br>
itaque ancilla, conciliatrix quae erat, dicebat mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1410</span><br>
<b>Per.</b> Iura te non nociturum esse homini de hac re nemini,<br>
quod tu hodie hic verberatu's aut quod verberabere,<br>
si te salvom hinc amittemus Venerium nepotulum.<br>
<b>Pyrg.</b> Iuro per Iovem et Mavortem, me nociturum nemini,<br>
quod ego hic hodie vapularim, iureque id factum arbitror;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1415</span><br>
et si intestatus non abeo hinc, bene agitur pro noxia.<br>
<b>Per.</b> Quid si id non faxis? <b>Pyrg.</b> Vt vivam semper intestabilis.<br>
<b>Car.</b> Verberetur etiam, postibi amittendum censeo.<br>
<b>Pyrg.</b> Di tibi bene faciant semper, quom advocatus mihi venis.<br>
<b>Car.</b> Ergo des minam auri nobis. <b>Pyrg.</b> Quam ob rem? <b>Car.</b> Salvis &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1420</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;testibus<br>
ut te hodie hinc amittamus Venerium nepotulum;<br>
aliter hinc non ibis, ne sis frustra. <b>Pyrg.</b> Dabitur. <b>Car.</b> Magis sapis.<br>
de tunica et chlamyde et machaera ne quid speres, non feres.<br>
<b>Car.</b> Verberon etiam, an iam mittis? <b>Pyrg.</b> Mitis sum equidem fustibus.<br>
opsecro vos. <b>Per.</b> Solvite istunc. <b>Pyrg.</b> Gratiam habeo tibi. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1425</span><br>
<b>Per.</b> Si posthac prehendero ego te hic, carebis testibus.<br>
<b>Pyrg.</b> Causam haud dico. <b>Per.</b> Eamus intro, Cario.&#151;<b>Pyrg.</b> Servos meos<br>
eccos video. Philocomasium iam profecta est? dic mihi.<br>
<b>Servvs</b> Iam dudum. <b>Pyrg.</b> Ei mihi. <b>Ser.</b> Magis dicas, si scias quod ego<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;scio.<br>
nam ille qui lanam ob oculum habebat &lt;laevom&gt;, nauta non erat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1430</span><br>
<b>Pyrg.</b> Quis erat igitur? <b>Ser.</b> Philocomasio amator. <b>Pyrg.</b> Qui tu scis?<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<b>Ser.</b> Scio.<br>
nam postquam porta exierunt, nil cessarunt ilico<br>
osculari atque amplexari inter se. <b>Pyrg.</b> Vae misero mihi,<br>
verba mihi data esse video. scelus viri Palaestrio,<br>
is me in hanc inlexit fraudem. iure factum iudico;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1435</span><br>
si sic aliis moechis fiat, minus hic moechorum siet,<br>
magis metuant, minus has res studeant. eamus ad me. plaudite.
</p>

<div class="footer">
	<p>
		<a href="/plautus.html">Plautus</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</body>
</html>
