<html>
	<head>
		<title>
			Plautus: Amphitruo
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>T. MACCI PLAVTI AMPHITRVO
</p>

<p class=border></P>

<p>
<b>PERSONAE</b>
</P>

<p>
<b>MERCVRIVS DEVS</b>
<br><b>SOSIA SERVVS</b>
<br><b>IVPPITER DEVS</b>
<br><b>ALCVMENA MATRONA</b>
<br><b>AMPHITRVO DVX</b>
<br><b>BLEPHARO GVBERNATOR</b>
<br><b>BROMIA ANCILLA</b>
</p>

<p class=shortborder></p>

<p>
<b>ARGVMENTVM I</b>

</P>

<p>
In faciem versus Amphitruonis Iuppiter,
<br>dum bellum gereret cum Telobois hostibus,
<br>Alcmenam uxorem cepit usurariam.
<br>Mercurius formam Sosiae servi gerit
<br>absentis: his Alcmena decipitur dolis.
<br>postquam rediere veri Amphitruo et Sosia,
<br>uterque deluduntur in mirum modum.
<br>hinc iurgium, tumultus uxori et viro,
<br>donec cum tonitru voce missa ex aethere
<br>adulterum se Iuppiter confessus est.

</P>

<p>
<b>ARGVMENTVM II</b>

</P>

<p>
<b>A</b>more captus Alcumenas Iuppiter
<br><b>M</b>utavit sese in formam eius coniugis,
<br><b>P</b>ro patria Amphitruo dum decernit cum hostibus.
<br><b>H</b>abitu Mercurius ei subservit Sosiae.
<br><b>I</b>s advenientis servum ac dominum frustra habet.
<br><b>T</b>urbas uxori ciet Amphitruo, atque invicem
<br><b>R</b>aptant pro moechis. Blepharo captus arbiter
<br><b>V</b>ter sit non quit Amphitruo decernere.
<br><b>O</b>mnem rem noscunt. geminos Alcumena enititur.
</p>

<p class=shortborder></p>

<p>
<b>PROLOGVS</b>
</P>

<p>
<b>MERCVRIVS DEVS</b>
</P>

<p>
Vt vos in vostris voltis mercimoniis<br>emundis vendundisque me laetum lucris
<br>adficere atque adiuvare in rebus omnibus
<br>et ut res rationesque vostrorum omnium
<br>bene &lt;me> expedire voltis peregrique et domi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>5</font>
<br>bonoque atque amplo auctare perpetuo lucro
<br>quasque incepistis res quasque inceptabitis,
<br>et uti bonis vos vostrosque omnis nuntiis
<br>me adficere voltis, ea adferam, ea uti nuntiem
<br>quae maxime in rem vostram communem sient&#151;&nbsp;&nbsp;&nbsp;&nbsp;&nbsp;&nbsp;&nbsp;<font size=2>10</font>
<br>nam vos quidem id iam scitis concessum et datum
<br>mi esse ab dis aliis, nuntiis praesim et lucro&#151;:
<br>haec ut me voltis adprobare adnitier,
<br>[lucrum ut perenne vobis semper suppetat]
<br>ita huic facietis fabulae silentium&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>15</font>
<br>itaque aequi et iusti hic eritis omnes arbitri.
<br>&nbsp;&nbsp;&nbsp;&nbsp;Nunc cuius iussu venio et quam ob rem venerim
<br>dicam simulque ipse eloquar nomen meum.
<br>Iovis iussu venio, nomen Mercurio est mihi.
<br>pater huc me misit ad vos oratum meus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>20</font>

<br>tam etsi, pro imperio vobis quod dictum foret,
<br>scibat facturos, quippe qui intellexerat
<br>vereri vos se et metuere, ita ut aequom est Iovem;
<br>verum profecto hoc petere me precario
<br>a vobis iussit, leniter, dictis bonis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>25</font>
<br>etenim ille, cuius huc iussu venio, Iuppiter
<br>non minus quam vostrum quivis formidat malum:
<br>humana matre natus, humano patre,
<br>mirari non est aequom, sibi si praetimet;
<br>atque ego quoque etiam, qui Iovis sum filius,&nbsp;&nbsp;&nbsp;&nbsp;&nbsp;&nbsp;<font size=2>30</font>
<br>contagione mei patris metuo malum.
<br>propterea pace advenio et pacem ad vos affero:~
<br>iustam rem et facilem esse oratam a vobis volo,
<br>nam iusta ab iustis iustus sum orator datus.
<br>nam iniusta ab iustis impetrari non decet,&nbsp;&nbsp;&nbsp;&nbsp;&nbsp;&nbsp;&nbsp;<font size=2>35</font>
<br>iusta autem ab iniustis petere insipientia est;
<br>quippe illi iniqui ius ignorant neque tenent.
<br>nunc iam huc animum omnes quae loquar advortite.
<br>debetis velle quae velimus: meruimus
<br>et ego et pater de vobis et re publica;&nbsp;&nbsp;&nbsp;&nbsp;&nbsp;&nbsp;&nbsp;<font size=2>40</font>
<br>nam quid ego memorem,&#151;ut alios in tragoediis
<br>vidi, Neptunum Virtutem Victoriam
<br>Martem Bellonam, commemorare quae bona
<br>vobis fecissent,&#151; quis bene factis meus pater,
<br>deorum regnator *** architectus omnibus?&nbsp;&nbsp;&nbsp;&nbsp;&nbsp;<font size=2>45</font>
<br>sed mos numquam illi fuit patri meo,~
<br>ut exprobraret quod bonis faceret boni;
<br>gratum arbitratur esse id a vobis sibi
<br>meritoque vobis bona se facere quae facit.
<br>&nbsp;&nbsp;&nbsp;&nbsp;Nunc quam rem oratum huc veni primum proloquar,&nbsp;&nbsp;&nbsp;<font size=2>50</font>
<br>post argumentum huius eloquar tragoediae.
<br>quid? contraxistis frontem, quia tragoediam
<br>dixi futuram hanc? deus sum, commutavero.
<br>eandem hanc, si voltis, faciam ex tragoedia
<br>comoedia ut sit omnibus isdem vorsibus.&nbsp;&nbsp;&nbsp;&nbsp;&nbsp;<font size=2>55</font>
<br>utrum sit an non voltis? sed ego stultior,
<br>quasi nesciam vos velle, qui divos siem.
<br>teneo quid animi vostri super hac re siet:
<br>faciam ut commixta sit: &lt;sit> tragicomoedia.
<br>nam me perpetuo facere ut sit comoedia,&nbsp;&nbsp;&nbsp;&nbsp;&nbsp;&nbsp;<font size=2>60</font>
<br>reges quo veniant et di, non par arbitror.
<br>quid igitur? quoniam hic servos quoque partes habet,
<br>faciam sit, proinde ut dixi, tragicomoedia.
<br>nunc hoc me orare a vobis iussit Iuppiter,
<br>ut conquaestores singula in subsellia&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>65</font>
<br>eant per totam caveam spectatoribus,
<br>si cui favitores delegatos viderint,
<br>ut is in cavea pignus capiantur togae;
<br>sive qui ambissint palmam histrionibus
<br>sive cuiquam artifici, si per scriptas litteras&nbsp;&nbsp;&nbsp;&nbsp;<font size=2>70</font>
<br>sive qui ipse ambissit seu per internuntium,
<br>sive adeo aediles perfidiose cui duint,
<br>sirempse legem iussit esse Iuppiter,
<br>quasi magistratum sibi alterive ambiverit.
<br>virtute dixit vos victores vivere,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>75</font>
<br>non ambitione neque perfidia: qui minus
<br>eadem histrioni sit lex quae summo viro?
<br>virtute ambire oportet, non favitoribus.
<br>sat habet favitorum semper qui recte facit,
<br>si illis fides est quibus est ea res in manu.&nbsp;&nbsp;&nbsp;&nbsp;&nbsp;<font size=2>80</font>
<br>hoc quoque etiam mihi &lt;pater> in mandatis dedit,
<br>ut conquaestores fierent histrionibus:
<br>qui sibi mandasset delegati ut plauderent
<br>quive quo placeret alter fecisset minus,
<br>eius ornamenta et corium uti conciderent.&nbsp;&nbsp;<font size=2>85</font>
<br>mirari nolim vos, quapropter Iuppiter
<br>nunc histriones curet; ne miremini:
<br>ipse hanc acturust Iuppiter comoediam.
<br>quid? admirati estis? quasi vero novom
<br>nunc proferatur, Iovem facere histrioniam;&nbsp;&nbsp;&nbsp;&nbsp;<font size=2>90</font>
<br>etiam, histriones anno cum in proscaenio hic
<br>Iovem invocarunt, venit, auxilio is fuit.
<br>[praeterea certo prodit in tragoedia.]
<br>hanc fabulam, inquam, hic Iuppiter hodie ipse aget,
<br>et ego una cum illo. nunc &lt;vos> animum advortite,&nbsp;&nbsp;&nbsp;&nbsp;&nbsp;&nbsp;<font size=2>95</font>
<br>dum huius argumentum eloquar comoediae.
<br>&nbsp;&nbsp;&nbsp;&nbsp;Haec urbs est Thebae. in illisce habitat aedibus
<br>Amphitruo, natus Argis ex Argo patre,
<br>quicum Alcumena est nupta, Electri filia.
<br>is nunc Amphitruo praefectust legionibus,&nbsp;&nbsp;&nbsp;&nbsp;&nbsp;<font size=2>100</font>
<br>nam cum Telobois bellum est Thebano poplo.
<br>is prius quam hinc abiit ipsemet in exercitum,
<br>gravidam Alcumenam uxorem fecit suam.
<br>nam ego vos novisse credo iam ut sit pater meus,
<br>quam liber harum rerum multarum siet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>105</font>
<br>quantusque amator sit quod complacitum est semel.
<br>is amare occepit Alcumenam clam virum
<br>usuramque eius corporis cepit sibi,
<br>et gravidam fecit is eam compressu suo.
<br>nunc de Alcumena ut rem teneatis rectius,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>110</font>
<br>utrimque est gravida, et ex viro et ex summo Iove.
<br>et meus pater nunc intus hic cum illa cubat,
<br>et haec ob eam rem nox est facta longior,
<br>dum &lt;cum> illa quacum volt voluptatem capit;
<br>sed ita adsimulavit se, quasi Amphitruo siet.&nbsp;&nbsp;&nbsp;&nbsp;<font size=2>115</font>
<br>nunc ne hunc ornatum vos meum admiremini,
<br>quod ego huc processi sic cum servili schema:
<br>veterem atque antiquam rem novam ad vos proferam,
<br>propterea ornatus in novom incessi modum.
<br>nam meus pater intus nunc est eccum Iuppiter;&nbsp;&nbsp;&nbsp;<font size=2>120</font>
<br>in Amphitruonis vertit sese imaginem
<br>omnesque eum esse censent servi qui vident:
<br>ita versipellem se facit quando lubet.
<br>ego servi sumpsi Sosiae mi imaginem,
<br>qui cum Amphitruone abiit hinc in exercitum,&nbsp;&nbsp;&nbsp;&nbsp;<font size=2>125</font>
<br>ut praeservire amanti meo possem patri
<br>atque ut ne, qui essem, familiares quaererent,
<br>versari crebro hic cum viderent me domi;
<br>nunc, cum esse credent servom et conservom suom,
<br>haud quisquam quaeret qui siem aut quid venerim.&nbsp;&nbsp;&nbsp;&nbsp;<font size=2>130</font>
<br>&nbsp;&nbsp;&nbsp;&nbsp;Pater nunc intus suo animo morem gerit:
<br>cubat complexus cuius cupiens maxime est;
<br>quae illi ad legionem facta sunt memorat pater
<br>meus Alcumenae: illa illum censet virum
<br>suom esse, quae cum moecho est. ibi nunc meus pater&nbsp;&nbsp;&nbsp;&nbsp;<font size=2>135</font>
<br>memorat, legiones hostium ut fugaverit,
<br>quo pacto sit donis donatus plurimis.
<br>ea dona, quae illic Amphitruoni sunt data,
<br>abstulimus: facile meus pater quod volt facit.
<br>nunc hodie Amphitruo veniet huc ab exercitu&nbsp;&nbsp;&nbsp;&nbsp;&nbsp;<font size=2>140</font>
<br>et servos, cuius ego hanc fero imaginem.
<br>nunc internosse ut nos possitis facilius,
<br>ego has habebo usque in petaso pinnulas;
<br>tum meo patri autem torulus inerit aureus
<br>sub petaso: id signum Amphitruoni non erit.&nbsp;&nbsp;&nbsp;&nbsp;<font size=2>145</font>
<br>ea signa nemo horum familiarium
<br>videre poterit: verum vos videbitis.
<br>sed Amphitruonis illic est servos Sosia:
<br>a portu illic nunc cum lanterna advenit.
<br>abigam iam ego illum advenientem ab aedibus.&nbsp;&nbsp;<font size=2>150</font>
<br>adeste: erit operae pretium hic spectantibus
<br>Iovem et Mercurium facere histrioniam.
</p>

<p class=shortborder></p>

<p>
<b>ACTVS I</b>
</P>

<p>
<b>I.i.</b>
<br><b>SOSIA</b> Qui me alter est audacior homo aut qui confidentior,
<br>iuventutis mores qui sciam, qui hoc noctis solus ambulem?
<br>quid faciam nunc, si tres viri me in carcerem compegerint?&nbsp;&nbsp;&nbsp;&nbsp;<font size=2>155</font>
<br>inde cras quasi e promptaria cella depromar ad flagrum,
<br>nec causam liceat dicere mihi, neque in ero quicquam auxili
<br>nec quisquam sit quin me &lt;malo> omnes esse dignum deputent.
<br>ita quasi incudem me miserum homines octo validi caedant:&nbsp;&nbsp;&nbsp;&nbsp;&nbsp;<font size=2>159-160</font>
<br>ita peregre adveniens hospitio publicitus accipiar.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>161-162</font>
<br>haec eri immodestia&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>163</font>
<br>coegit, me qui hoc noctis a portu ingratiis excitavit.
<br>nonne idem hoc luci me mittere potuit?
<br>opulento homini hoc servitus dura est,
<br>hoc magis miser est divitis servos:
<br>noctesque diesque assiduo satis superque est
<br>quod facto aut dicto adeost opus, quietus ne sis.
<br>ipse dominus dives, operis et laboris expers,&nbsp;&nbsp;&nbsp;&nbsp;&nbsp;&nbsp;<font size=2>170</font>
<br>quodcumque homini accidit libere, posse retur:
<br>aequom esse putat, non reputat laboris quid sit.
<br>[nec aequom anne iniquom imperet cogitabit.]
<br>ergo in servitute expetunt multa iniqua:
<br>habendum et ferundum hoc onust cum labore.&nbsp;&nbsp;&nbsp;&nbsp;<font size=2>175</font>
<br><b>MERC.</b> Satius me queri illo modo servitutem:
<br>hodie qui fuerim liber,
<br>eum nunc potivit pater servitutis,
<br>hic qui verna natus est queritur.
<br><b>SOS.</b> Sum vero verna verbero: num numero mi in mentem fuit,&nbsp;&nbsp;&nbsp;<font size=2>180</font>
<br>dis advenientem gratias pro meritis agere atque alloqui?
<br>ne illi edepol si merito meo referre studeant gratiam,
<br>aliquem hominem allegent qui mihi advenienti os occillet probe,
<br>quoniam bene quae in me fecerunt ingrata ea habui atque inrita.
<br><b>MERC.</b> Facit ille quod volgo haud solent, ut quid se sit dignum
sciat.&nbsp;&nbsp;<font size=2>185</font>
<br><b>SOS.</b> Quod numquam opinatus fui neque alius quisquam civium
<br>sibi eventurum, id contigit, ut salvi poteremur domi.
<br>victores victis hostibus legiones reveniunt domum,
<br>duello exstincto maximo atque internecatis hostibus.
<br>quod multa Thebano poplo acerba obiecit funera,&nbsp;&nbsp;&nbsp;&nbsp;&nbsp;&nbsp;<font size=2>190</font>
<br>id vi et virtute militum victum atque expugnatum oppidum est
<br>imperio atque auspicio eri mei Amphitruonis maxime.
<br>praeda atque agro adoriaque adfecit populares suos
<br>regique Thebano Creoni regnum stabilivit suom.
<br>me a portu praemisit domum, ut haec nuntiem uxori suae,&nbsp;&nbsp;&nbsp;&nbsp;<font size=2>195</font>
<br>ut gesserit rem publicam ductu imperio auspicio suo.
<br>ea nunc meditabor quo modo illi dicam, cum illo advenero.
<br>si dixero mendacium, solens meo more fecero.
<br>nam cum pugnabant maxume, ego tum fugiebam maxume;
<br>verum quasi adfuerim tamen simulabo atque audita eloquar.&nbsp;&nbsp;&nbsp;&nbsp;<font size=2>200</font>
<br>sed quo modo et verbis quibus me deceat fabularier,
<br>prius ipse mecum etiam volo hic meditari. sic hoc proloquar.
<br>&nbsp;&nbsp;&nbsp;&nbsp;Principio ut illo advenimus, ubi primum terram
tetigimus,
<br>continuo Amphitruo delegit viros primorum principes;
<br>eos legat, Telobois iubet sententiam ut dicant suam:&nbsp;&nbsp;&nbsp;&nbsp;&nbsp;&nbsp;<font size=2>205</font>
<br>si sine vi et sine bello velint rapta et raptores tradere,
<br>si quae asportassent redderent, se exercitum extemplo domum
<br>reducturum, abituros agro Argivos, pacem atque otium
<br>dare illis; sin aliter sient animati neque dent quae petat,
<br>sese igitur summa vi virisque eorum oppidum oppugnassere.&nbsp;&nbsp;&nbsp;<font size=2>210</font>
<br>haec ubi Telobois ordine iterarunt quos praefecerat
<br>Amphitruo, magnanimi viri freti virtute et viribus
<br>superbe nimis ferociter legatos nostros increpant,
<br>respondent bello se et suos tutari posse, proinde uti
<br>propere &lt;irent>, de suis finibus exercitus deducerent.&nbsp;&nbsp;&nbsp;&nbsp;<font size=2>215</font>
<br>haec ubi legati pertulere, Amphitruo castris ilico
<br>producit omnem exercitum. Teloboae contra ex oppido
<br>legiones educunt suas nimis pulcris armis praeditas.
<br>postquam utrimque exitum est maxima copia,
<br>dispertiti viri, dispertiti ordines,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>220</font>
<br>nos nostras more nostro et modo instruximus
<br>legiones, item hostes contra legiones suas instruont.
<br>deinde utrique imperatores in medium exeunt,
<br>extra turbam ordinum colloquontur simul.
<br>convenit, victi utri sint eo proelio,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>225</font>
<br>urbem agrum aras focos seque uti dederent.
<br>postquam id actum est, tubae contra utrimque occanunt,
<br>consonat terra, clamorem utrimque efferunt.
<br>imperator utrimque, hinc et illinc, Iovi
<br>vota suscipere, &lt;utrimque> hortari exercitum.&nbsp;&nbsp;&nbsp;&nbsp;&nbsp;&nbsp;<font size=2>230</font>
<br>&lt;tum> pro se quisque id quod quisque potest et valet
<br>edit, ferro ferit, tela frangunt, boat
<br>caelum fremitu virum, ex spiritu atque anhelitu
<br>nebula constat, cadunt volnerum vi viri.
<br>denique, ut voluimus, nostra superat manus:&nbsp;&nbsp;&nbsp;&nbsp;<font size=2>235</font>
<br>hostes crebri cadunt, nostri contra ingruont
<br>[vicimus] vi feroces.
<br>sed ~fugam in se tamen nemo convortitur
<br>nec recedit loco quin statim rem gerat;
<br>animam omittunt prius quam loco demigrent:&nbsp;&nbsp;&nbsp;&nbsp;&nbsp;<font size=2>240</font>
<br>quisque ut steterat iacet optinetque ordinem.
<br>hoc ubi Amphitruo erus conspicatust,
<br>ilico equites iubet dextera inducere.
<br>equites parent citi: ab dextera maximo
<br>cum clamore involant impetu alacri,&nbsp;&nbsp;&nbsp;&nbsp;&nbsp;&nbsp;<font size=2>245</font>
<br>foedant et proterunt hostium copias
<br>iure iniustas.
<br><b>MERC.</b> Numquam etiam quicquam adhuc verborum est prolocutus perperam:
<br>namque ego fui illi in re praesenti et meus, cum pugnatum est, pater.
<br><b>SOS.</b> Perduelles penetrant se in fugam; ibi nostris animus additust:&nbsp;&nbsp;&nbsp;&nbsp;<font size=2>250</font>
<br>vortentibus Telobois telis complebantur corpora,
<br>ipsusque Amphitruo regem Pterelam sua obtruncavit manu.
<br>haec illic est pugnata pugna usque a mani ad vesperum&#151;
<br>hoc adeo hoc commemini magis, quia illo die inpransus fui&#151;
<br>sed proelium id tandem diremit nox interventu suo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>255</font>
<br>postridie in castra ex urbe ad nos veniunt flentes principes:
<br>velatis manibus orant ignoscamus peccatum suom,
<br>deduntque se, divina humanaque omnia, urbem et liberos
<br>in dicionem atque in arbitratum cuncti Thebano poplo.
<br>post ob virtutem ero Amphitruoni patera donata aurea est,&nbsp;&nbsp;&nbsp;&nbsp;<font size=2>260</font>
<br>qui Pterela potitare solitus est rex. haec sic dicam erae.
<br>nunc pergam eri imperium exequi et me domum capessere.
<br><b>MERC.</b> Attat, illic huc iturust. ibo ego illi obviam,
<br>neque ego huc hominem hodie ad aedis has sinam umquam accedere;
<br>quando imago est huius in me, certum est hominem eludere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>265</font>
<br>et enim vero quoniam formam cepi huius in med et statum,
<br>decet et facta moresque huius habere me similes item.
<br>itaque me malum esse oportet, callidum, astutum admodum
<br>atque hunc, telo suo sibi, malitia a foribus pellere.
<br>sed quid illuc est? caelum aspectat. observabo quam rem agat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>270</font>
<br><b>SOS.</b> Certe edepol, si quicquamst aliud quod credam aut certo
sciam,
<br>credo ego hac noctu Nocturnum obdormivisse ebrium.
<br>nam neque se Septentriones quoquam in caelo commovent,
<br>neque se Luna quoquam mutat atque uti exorta est semel,
<br>nec Iugulae neque Vesperugo neque Vergiliae occidunt.&nbsp;&nbsp;&nbsp;&nbsp;&nbsp;&nbsp;<font size=2>275</font>
<br>ita statim stant signa, neque nox quoquam concedit die.
<br><b>MERC.</b> Perge, Nox, ut occepisti, gere patri morem meo:
<br>optumo optume optumam operam das, datam pulchre locas.
<br><b>SOS.</b> Neque ego hac nocte longiorem me vidisse censeo,
<br>nisi item unam, verberatus quam pependi perpetem;&nbsp;&nbsp;&nbsp;&nbsp;&nbsp;&nbsp;&nbsp;<font size=2>280</font>
<br>eam quoque edepol etiam multo haec vicit longitudine.
<br>credo edepol equidem dormire Solem, atque adpotum probe;
<br>mira sunt nisi invitavit sese in cena plusculum.
<br><b>MERC.</b> Ain vero, verbero? deos esse tui similis putas?
<br>ego pol te istis tuis pro dictis et male factis, furcifer,&nbsp;&nbsp;&nbsp;&nbsp;&nbsp;&nbsp;&nbsp;<font size=2>285</font>
<br>accipiam; modo sis veni huc: invenies infortunium.
<br><b>SOS.</b> Vbi sunt isti scortatores, qui soli inviti cubant?
<br>haec nox scita est exercendo scorto conducto male.
<br><b>MERC.</b> Meus pater nunc pro huius verbis recte et sapienter facit,
<br>qui complexus cum Alcumena cubat amans animo obsequens.&nbsp;&nbsp;&nbsp;&nbsp;&nbsp;<font size=2>290</font>
<br><b>SOS.</b> Ibo ut erus quod imperavit Alcumenae nuntiem.
<br>sed quis hic est homo, quem ante aedis video hoc noctis? non placet.
<br><b>MERC.</b> Nullust hoc metuculosus aeque. <b>SOS.</b> Mi in mentem
venit,
<br>illic homo hoc de umero volt pallium detexere.
<br><b>MERC.</b> Timet homo: deludam ego illum. <b>SOS.</b> Perii, dentes
pruriunt;&nbsp;&nbsp;&nbsp;<font size=2>295</font>
<br>certe advenientem hic me hospitio pugneo accepturus est.
<br>credo misericors est: nunc propterea quod me meus erus
<br>fecit ut vigilarem, hic pugnis faciet hodie ut dormiam.
<br>oppido interii. obsecro hercle, quantus et quam validus est.
<br><b>MERC.</b> Clare advorsum fabulabor, &lt;ut> hic auscultet quae loquar;&nbsp;&nbsp;&nbsp;&nbsp;&nbsp;<font size=2>300</font>
<br>igitur magis demum maiorem in sese concipiet metum.
<br>agite, pugni, iam diu est quom ventri victum non datis:
<br>iam pridem videtur factum, heri quod homines quattuor
<br>in soporem collocastis nudos. <b>SOS.</b> Formido male,
<br>ne ego hic nomen meum commutem et Quintus fiam e Sosia;&nbsp;&nbsp;&nbsp;&nbsp;<font size=2>305</font>
<br>quattuor nudos sopori se dedisse hic autumat:
<br>metuo ne numerum augeam illum. <b>MERC.</b> em, nunciam ergo: sic volo.
<br><b>SOS.</b> Cingitur: certe expedit se. <b>MERC.</b> Non feret quin
vapulet.
<br><b>SOS.</b> Quis homo? <b>MERC.</b> Quisquis homo huc profecto venerit,
pugnos edet.
<br><b>SOS.</b> Apage, non placet me hoc noctis esse: cenavi modo;&nbsp;&nbsp;&nbsp;&nbsp;<font size=2>310</font>
<br>proin tu istam cenam largire, si sapis, esurientibus.
<br><b>MERC.</b> Haud malum huic est pondus pugno. <b>SOS.</b> Perii, pugnos
ponderat.
<br><b>MERC.</b> Quid si ego illum tractim tangam, ut dormiat? <b>SOS.</b>
Servaveris,
<br>nam continuas has tris noctes pervigilavi. <b>MERC.</b> Pessumest,
<br>facimus nequiter, ferire malam male discit manus;&nbsp;&nbsp;&nbsp;&nbsp;&nbsp;&nbsp;<font size=2>315</font>
<br>alia forma esse oportet quem tu pugno legeris.
<br><b>SOS.</b> Illic homo me interpolabit meumque os finget denuo.
<br><b>MERC.</b> Exossatum os esse oportet quem probe percusseris.
<br><b>SOS.</b> Mirum ni hic me quasi murenam exossare cogitat.
<br>ultro istunc qui exossat homines. perii, si me aspexerit.&nbsp;&nbsp;&nbsp;&nbsp;&nbsp;<font size=2>320</font>
<br><b>MERC.</b> Olet homo quidam malo suo. <b>SOS.</b> ei, numnam ego
obolui?
<br><b>MERC.</b> Atque haud longe abesse oportet, verum longe hinc afuit.
<br><b>SOS.</b> Illic homo superstitiosust. <b>MERC.</b> Gestiunt pugni
mihi.
<br><b>SOS.</b> Si in me exercituru's, quaeso in parietem ut primum domes.
<br><b>MERC.</b> Vox mi ad aures advolavit. <b>SOS.</b> Ne ego homo infelix
fui,&nbsp;&nbsp;&nbsp;&nbsp;&nbsp;<font size=2>325</font>
<br>qui non alas intervelli: volucrem vocem gestito.
<br><b>MERC.</b> Illic homo a me sibi malam rem arcessit iumento suo.
<br><b>SOS.</b> Non equidem ullum habeo iumentum. <b>M.</b> Onerandus est
pugnis probe.
<br><b>SOS.</b> Lassus sum hercle, navi ut vectus huc sum: etiam nunc nauseo;
<br>vix incedo inanis, ne ire posse cum onere existimes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>330</font>
<br><b>MERC.</b> Certe enim hic nescio quis loquitur. <b>SOS.</b> Salvos
sum, non me videt:
<br>nescioquem loqui autumat; mihi certo nomen Sosiaest.
<br><b>MERC.</b> Hinc enim mihi dextra vox auris, ut videtur, verberat.
<br><b>SOS.</b> Metuo, vocis ne vicem hodie hic vapulem, quae hunc verberat.
<br><b>MERC.</b> Optume eccum incedit ad me. <b>SOS.</b> Timeo, totus torpeo.&nbsp;&nbsp;&nbsp;&nbsp;&nbsp;<font size=2>335</font>
<br>non edepol nunc ubi terrarum sim scio, si quis roget,
<br>neque miser me commovere possum prae formidine.
<br>ilicet, mandata eri perierunt una et Sosia.
<br>verum certum est confidenter hominem contra conloqui,
<br>qui possim videri huic fortis, a me ut abstineat manum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>340</font>
<br><b>MERC.</b> Quo ambulas tu, qui Volcanum in cornu conclusum geris?
<br><b>SOS.</b> Quid id exquiris tu, qui pugnis os exossas hominibus?
<br><b>MERC.</b> Servosne &lt;es> an liber? <b>SOS.</b> Vtcumque animo
conlibitum est meo.
<br><b>MERC.</b> Ain vero? <b>SOS.</b> Aio enim vero. <b>M.</b> Verbero.
<b>S.</b>
Mentiris nunc.
<br><b>MERC.</b> At iam faciam ut verum dicas dicere. <b>SOS.</b> Quid
eo est opus?&nbsp;&nbsp;&nbsp;&nbsp;&nbsp;&nbsp;<font size=2>345</font>
<br><b>MERC.</b> Possum scire, quo profectus, cuius sis aut quid veneris?
<br><b>SOS.</b> Huc eo, eri &lt;iussu, eius> sum servos. numquid nunc es
certior?
<br><b>M.</b> Ego tibi istam hodie, sceleste, comprimam linguam. <b>S.</b>
Haud potes:
<br>bene pudiceque adservatur. <b>MERC.</b> Pergin argutarier?
<br>quid apud hasce aedis negoti est tibi? <b>SOS.</b> Immo quid tibi est?&nbsp;&nbsp;&nbsp;&nbsp;&nbsp;<font size=2>350</font>
<br><b>MERC.</b> Rex Creo vigiles nocturnos singulos semper locat.
<br><b>SOS.</b> Bene facit: quia nos eramus peregre, tutatust domi;
<br>at nunc abi sane, advenisse familiares dicito.
<br><b>MERC.</b> Nescio quam tu familiaris sis: nisi actutum hinc abis,
<br>familiaris accipiere faxo haud familiariter.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>355</font>
<br><b>S.</b> Hic inquam habito ego atque horunc servos sum. <b>M.</b>
At scin quo modo?
<br>faciam ego hodie te superbum, nisi hinc abis. <b>SOS.</b> Quonam modo?
<br><b>MERC.</b> Auferere, non abibis, si ego fustem sumpsero.
<br><b>SOS.</b> Quin me esse huius familiai familiarem praedico.
<br><b>MERC.</b> Vide sis quam mox vapulare vis, nisi actutum hinc abis.&nbsp;&nbsp;&nbsp;&nbsp;<font size=2>360</font>
<br><b>SOS.</b> Tun domo prohibere peregre me advenientem postulas?
<br><b>M.</b> Haecine tua domust? <b>S.</b> Ita inquam. <b>M.</b> Quis
erus est igitur tibi?
<br><b>SOS.</b> Amphitruo, qui nunc praefectust Thebanis legionibus,
<br>quicum nupta est Alcumena. <b>MERC.</b> Quid ais? quid nomen tibi est?
<br><b>SOS.</b> Sosiam vocant Thebani, Davo prognatum patre.&nbsp;&nbsp;&nbsp;&nbsp;&nbsp;&nbsp;&nbsp;<font size=2>365</font>
<br><b>MERC.</b> Ne tu istic hodie malo tuo compositis mendaciis
<br>advenisti, audaciai columen, consutis dolis.
<br><b>SOS.</b> Immo equidem tunicis consutis huc advenio, non dolis.
<br><b>MERC.</b> At mentiris etiam: certo pedibus, non tunicis venis.
<br><b>SOS.</b> Ita profecto. <b>MERC.</b> Nunc profecto vapula ob mendacium.&nbsp;&nbsp;&nbsp;&nbsp;<font size=2>370</font>
<br><b>SOS.</b> Non edepol volo profecto. <b>MERC.</b> At pol profecto
ingratiis.
<br>hoc quidem profecto certum est, non est arbitrarium.
<br><b>SOS.</b> Tuam fidem obsecro. <b>MERC.</b> Tun te audes Sosiam esse
dicere,
<br>qui ego sum? <b>S.</b> Perii. <b>M.</b> Parum etiam, praeut futurum
est, praedicas.
<br>quoius nunc es? <b>SOS.</b> Tuos, nam pugnis usu fecisti tuom.&nbsp;&nbsp;&nbsp;&nbsp;&nbsp;&nbsp;&nbsp;<font size=2>375</font>
<br>pro fidem, Thebani cives. <b>MERC.</b> Etiam clamas, carnifex?
<br>loquere, quid venisti? <b>SOS.</b> Vt esset quem tu pugnis caederes.
<br><b>M.</b> Cuius es? <b>S.</b> Amphitruonis, inquam, Sosia. <b>M.</b>
Ergo istoc magis,
<br>quia vaniloquo's, vapulabis: ego sum, non tu, Sosia.
<br><b>SOS.</b> Ita di faciant, ut tu potius sis atque ego te ut verberem.&nbsp;&nbsp;&nbsp;&nbsp;&nbsp;&nbsp;&nbsp;<font size=2>380</font>
<br><b>M.</b> Etiam muttis? <b>S.</b> Iam tacebo. <b>M.</b> Quis tibi erust?
<b>S.</b>
Quem tu voles.
<br><b>MERC.</b> Quid igitur? qui nunc vocare? <b>SOS.</b> Nemo nisi quem
iusseris.
<br><b>MERC.</b> Amphitruonis te esse aiebas Sosiam. <b>SOS.</b> Peccaveram,
<br>nam Amphitruonis ~socium ne me esse volui dicere.
<br><b>MERC.</b> Scibam equidem nullum esse nobis nisi me servom Sosiam.&nbsp;&nbsp;&nbsp;<font size=2>385</font>
<br>fugit te ratio. <b>SOS.</b> Vtinam istuc pugni fecissent tui.
<br><b>MERC.</b> Ego sum Sosia ille quem tu dudum esse aiebas mihi.
<br><b>SOS.</b> Obsecro ut per pacem liceat te alloqui, ut ne vapulem.
<br><b>MERC.</b> Immo indutiae parumper fiant, si quid vis loqui.
<br><b>SOS.</b> Non loquar nisi pace facta, quando pugnis plus vales.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>390</font>
<br><b>MERC.</b> Dic si quid vis, non nocebo. <b>SOS.</b> Tuae fide credo?
<b>MERC.</b>
Meae.
<br><b>SOS.</b> Quid si falles? <b>MERC.</b> Tum Mercurius Sosiae iratus
siet.
<br><b>SOS.</b> Animum advorte. nunc licet mihi libere quidvis loqui.
<br>Amphitruonis ego sum servos Sosia. <b>MERC.</b> Etiam denuo?
<br><b>SOS.</b> Pacem feci, foedus feci. vera dico. <b>MERC.</b> Vapula.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>395</font>
<br><b>SOS.</b> Vt libet quid tibi libet fac, quoniam pugnis plus vales;
<br>verum, utut es facturus, hoc quidem hercle haud reticebo tamen.
<br><b>MERC.</b> Tu me vivos hodie numquam facies quin sim Sosia.
<br><b>SOS.</b> Certe edepol tu me alienabis numquam quin noster siem;
<br>nec nobis praeter med alius quisquam est servos Sosia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>400</font>
<br>[qui cum Amphitruone hinc una ieram in exercitum.]
<br><b>M.</b> Hic homo sanus non est. <b>S.</b> Quod mihi praedicas vitium,
id tibi est.
<br>quid, malum, non sum ego servos Amphitruonis Sosia?
<br>nonne hac noctu nostra navis &lt;huc> ex portu Persico
<br>venit, quae me advexit? nonne me huc erus misit meus?&nbsp;&nbsp;&nbsp;&nbsp;<font size=2>405</font>
<br>nonne ego nunc sto ante aedes nostras? non mi est lanterna in manu?
<br>non loquor, non vigilo? nonne hic homo modo me pugnis contudit?
<br>fecit hercle, nam etiam misero nunc &lt;mihi> malae dolent.
<br>quid igitur ego dubito, aut cur non intro eo in nostram domum?
<br><b>M.</b> Quid, domum vostram? <b>S.</b> Ita enim vero. <b>M.</b> Quin
quae dixisti modo&nbsp;&nbsp;&nbsp;<font size=2>410</font>
<br>omnia ementitu's: equidem Sosia Amphitruonis sum.
<br>nam noctu hac soluta est navis nostra e portu Persico,
<br>et ubi Pterela rex regnavit oppidum expugnavimus,
<br>et legiones Teloboarum vi pugnando cepimus,
<br>et ipsus Amphitruo optruncavit regem Pterelam in proelio.&nbsp;&nbsp;&nbsp;&nbsp;<font size=2>415</font>
<br><b>SOS.</b> Egomet mihi non credo, cum illaec autumare illum audio;
<br>hic quidem certe quae illic sunt res gestae memorat memoriter.
<br>sed quid ais? quid Amphitruoni &lt;doni> a Telobois datum est?
<br><b>MERC.</b> Pterela rex qui potitare solitus est patera aurea.
<br><b>SOS.</b> Elocutus est. ubi patera nunc est? <b>MERC.</b> &lt;Est>
in cistula;&nbsp;&nbsp;&nbsp;<font size=2>420</font>
<br>Amphitruonis obsignata signo est. <b>SOS.</b> Signi dic quid est?
<br><b>MERC.</b> Cum quadrigis Sol exoriens. quid me captas, carnufex?
<br><b>SOS.</b> Argumentis vicit, aliud nomen quaerundum est mihi.
<br>nescio unde haec hic spectavit. iam ego hunc decipiam probe;
<br>nam quod egomet solus feci, nec quisquam alius affuit,&nbsp;&nbsp;&nbsp;&nbsp;&nbsp;&nbsp;&nbsp;<font size=2>425</font>
<br>in tabernaclo, id quidem hodie numquam poterit dicere.
<br>si tu Sosia es, legiones cum pugnabant maxume,
<br>quid in tabernaclo fecisti? victus sum, si dixeris.
<br><b>MERC.</b> Cadus erat vini, inde implevi hirneam. <b>SOS.</b> Ingressust
viam.
<br><b>MERC.</b> Eam ego, ut matre fuerat natum, vini eduxi meri.&nbsp;&nbsp;&nbsp;&nbsp;&nbsp;&nbsp;<font size=2>430</font>
<br><b>SOS.</b> Factum est illud, ut ego illic vini hirneam ebiberim meri.
<br>mira sunt nisi latuit intus illic in illac hirnea.
<br><b>MERC.</b> Quid nunc? vincon argumentis, te non esse Sosiam?
<br><b>SOS.</b> Tu negas med esse? <b>MERC.</b> Quid ego ni negem, qui
egomet siem?
<br><b>SOS.</b> Per Iovem iuro med esse neque me falsum dicere.&nbsp;&nbsp;&nbsp;&nbsp;&nbsp;&nbsp;&nbsp;<font size=2>435</font>
<br><b>MERC.</b> At ego per Mercurium iuro, tibi Iovem non credere;
<br>nam iniurato scio plus credet mihi quam iurato tibi.
<br><b>SOS.</b> Quis ego sum saltem, si non sum Sosia? te interrogo.
<br><b>MERC.</b> Vbi ego Sosia nolim esse, tu esto sane Sosia;
<br>nunc, quando ego sum, vapulabis, ni hinc abis, ignobilis.&nbsp;&nbsp;&nbsp;&nbsp;&nbsp;<font size=2>440</font>
<br><b>SOS.</b> Certe edepol, quom illum contemplo et formam cognosco meam,
<br>quem ad modum ego sum&#151;saepe in speculum inspexi&#151;nimis similest
mei;
<br>itidem habet petasum ac vestitum: tam consimilest atque ego;
<br>sura, pes, statura, tonsus, oculi, nasum vel labra,
<br>malae, mentum, barba, collus: totus. quid verbis opust?&nbsp;&nbsp;&nbsp;&nbsp;&nbsp;<font size=2>445</font>
<br>si tergum cicatricosum, nihil hoc similist similius.
<br>sed quom cogito, equidem certo idem sum qui semper fui.
<br>novi erum, novi aedis nostras; sane sapio et sentio.
<br>non ego illi obtempero quod loquitur. pultabo foris.
<br><b>MERC.</b> Quo agis te? <b>S.</b> Domum. <b>M.</b> Quadrigas si nunc
inscendas Iovis&nbsp;&nbsp;&nbsp;&nbsp;<font size=2>450</font>
<br>atque hinc fugias, ita vix poteris effugere infortunium.
<br><b>SOS.</b> Nonne erae meae nuntiare quod erus meus iussit licet?
<br><b>MERC.</b> Tuae si quid vis nuntiare: hanc nostram adire non sinam.
<br>nam si me inritassis, hodie lumbifragium hinc auferes.
<br><b>SOS.</b> Abeo potius. di immortales, obsecro vostram fidem,&nbsp;&nbsp;&nbsp;&nbsp;&nbsp;<font size=2>455</font>
<br>ubi ego perii? ubi immutatus sum? ubi ego formam perdidi?
<br>an egomet me illic reliqui, si forte oblitus fui?
<br>nam hic quidem omnem imaginem meam, quae antehac fuerat, possidet.
<br>vivo fit quod numquam quisquam mortuo faciet mihi.
<br>ibo ad portum atque haec uti sunt facta ero dicam meo;&nbsp;&nbsp;&nbsp;&nbsp;&nbsp;&nbsp;<font size=2>460</font>
<br>nisi etiam is quoque me ignorabit: quod ille faxit Iuppiter,
<br>ut ego hodie raso capite calvos capiam pilleum.&#151;

</P>

<p>
<b>I.ii</b>
<br><b>MERC.</b> Bene prospere hoc hodie operis processit mihi:
<br>amovi a foribus maximam molestiam,
<br>patri ut liceret tuto illam amplexarier.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>465</font>
<br>iam ille illuc ad erum cum Amphitruonem advenerit,
<br>narrabit servom hinc sese a foribus Sosiam
<br>amovisse; ille adeo illum mentiri sibi
<br>credet, neque credet huc profectum, ut iusserat.
<br>erroris ambo ego illos et dementiae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>470</font>
<br>complebo atque omnem Amphitruonis familiam,
<br>adeo usque, satietatem dum capiet pater
<br>illius quam amat. igitur demum omnes scient
<br>quae facta. denique Alcumenam Iuppiter
<br>rediget antiquam coniugi in concordiam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>475</font>
<br>nam Amphitruo actutum uxori turbas conciet
<br>atque insimulabit eam probri; tum meus pater
<br>eam seditionem illi in tranquillum conferet.
<br>nunc de Alcumena dudum quod dixi minus,
<br>hodie illa pariet filios geminos duos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>480</font>
<br>alter decumo post mense nascetur puer
<br>quam seminatust, alter mense septumo;
<br>eorum Amphitruonis alter est, alter Iovis:
<br>verum minori puero maior est pater,
<br>minor maiori. iamne hoc scitis quid siet?&nbsp;&nbsp;&nbsp;&nbsp;<font size=2>485</font>
<br>sed Alcumenae huius honoris gratia
<br>pater curavit uno ut fetu fieret,
<br>uno ut labore absolvat aerumnas duas.
<br>[et ne in suspicione ponatur stupri
<br>et clandestina ut celetur consuetio.]&nbsp;&nbsp;&nbsp;&nbsp;&nbsp;&nbsp;<font size=2>490</font>
<br>quamquam, ut iam dudum dixi, resciscet tamen
<br>Amphitruo rem omnem. quid igitur? nemo id probro
<br>profecto ducet Alcumenae; nam deum
<br>non par videtur facere, delictum suom
<br>suamque ut culpam expetere in mortalem ut sinat.&nbsp;&nbsp;&nbsp;<font size=2>495</font>
<br>orationem comprimam: crepuit foris.
<br>Amphitruo subditivos eccum exit foras
<br>cum Alcumena uxore usuraria.

</P>

<p>
<b>I.iii</b>
<br><b>IVPPITER</b> Bene vale, Alcumena, cura rem communem, quod facis;
<br>atque inperce quaeso: menses iam tibi esse actos vides.&nbsp;&nbsp;&nbsp;&nbsp;&nbsp;&nbsp;<font size=2>500</font>
<br>mihi necesse est ire hinc; verum quod erit natum tollito.
<br><b>ALCVMENA</b> Quid istuc est, mi vir, negoti, quod tu tam subito
domo
<br>abeas? <b>IVPP.</b> Edepol haud quod tui me neque domi distaedeat;
<br>sed ubi summus imperator non adest ad exercitum,
<br>citius quod non facto est usus fit quam quod facto est opus.&nbsp;&nbsp;&nbsp;&nbsp;&nbsp;<font size=2>505</font>
<br><b>MERC.</b> Nimis hic scitust sycophanta, qui quidem meus sit pater.
<br>observatote &lt;eum>, quam blande mulieri palpabitur.
<br><b>ALC.</b> Ecastor te experior quanti facias uxorem tuam.
<br><b>IVPP.</b> Satin habes, si feminarum nulla est quam aeque diligam?
<br><b>MERC.</b> Edepol ne illa si istis rebus te sciat operam dare,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>510</font>
<br>ego faxim ted Amphitruonem esse malis, quam Iovem.
<br><b>ALC.</b> Experiri istuc mavellem me quam mi memorarier.
<br>prius abis quam lectus ubi cubuisti concaluit locus.
<br>heri venisti media nocte, nunc abis. hocin placet?
<br><b>MERC.</b> Accedam atque hanc appellabo et subparasitabor patri.&nbsp;&nbsp;&nbsp;<font size=2>515</font>
<br>numquam edepol quemquam mortalem credo ego uxorem suam
<br>sic ecflictim amare, proinde ut hic te ecflictim deperit.
<br><b>IVPP.</b> Carnufex, non ego te novi? abin e conspectu meo?
<br>quid tibi hanc curatio est rem, verbero, aut muttitio?
<br>quoii ego iam hoc scipione&#151;<b>ALC.</b> Ah noli. <b>IVPP.</b> Muttito
modo.&nbsp;&nbsp;&nbsp;<font size=2>520</font>
<br><b>MERC.</b> Nequiter paene expedivit prima parasitatio.
<br><b>IVPP.</b> Verum quod tu dicis, mea uxor, non te mi irasci decet.
<br>clanculum abii a legione: operam hanc subrupui tibi,
<br>ex me primo &lt;ut> prima scires, rem ut gessissem publicam.
<br>ea tibi omnia enarravi. nisi te amarem plurimum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>525</font>
<br>non facerem. <b>MERC.</b> Facitne ut dixi? timidam palpo percutit.
<br><b>IVPP.</b> Nunc, ne legio persentiscat, clam illuc redeundum est
mihi,
<br>ne me uxorem praevertisse dicant prae re publica.
<br><b>ALC.</b> Lacrimantem ex abitu concinnas tu tuam uxorem. <b>IVPP.</b>
Tace,
<br>ne corrumpe oculos, redibo actutum. <b>ALC.</b> Id actutum diu est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>530</font>
<br><b>IVPP.</b> Non ego te hic lubens relinquo neque abeo abs te. <b>ALC.</b>
Sentio,
<br>nam qua nocte ad me venisti, eadem abis. <b>IVPP.</b> Cur me tenes?
<br>tempus &lt;est>: exire ex urbe prius quam lucescat volo.
<br>nunc tibi hanc pateram, quae dono mi illi ob virtutem data est,
<br>Pterela rex qui potitavit, quem ego mea occidi manu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>535</font>
<br>Alcumena, tibi condono. <b>ALC.</b> Facis ut alias res soles.
<br>ecastor condignum donum, qualest qui donum dedit.
<br><b>MERC.</b> Immo sic: condignum donum, qualest cui dono datumst.
<br><b>IVPP.</b> Pergin autem? nonne ego possum, furcifer, te perdere?
<br><b>ALC.</b> Noli amabo, Amphitruo, irasci Sosiae causa mea.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>540</font>
<br><b>IVPP.</b> Faciam ita ut vis. <b>MERC.</b> Ex amore hic admodum quam
saevos est.
<br><b>I.</b> Numquid vis? <b>A.</b> Vt quom absim me ames, me tuam te
absente tamen.
<br><b>MERC.</b> Eamus, Amphitruo. lucescit hoc iam. <b>IVPP.</b> Abi prae,
Sosia,
<br>iam ego sequar. numquid vis? <b>A.</b> Etiam: ut actutum advenias.
<b>I.</b>
Licet,
<br>prius tua opinione hic adero: bonum animum habe.&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>545</font>
<br>nunc te, nox, quae me mansisti, mitto uti cedas die,
<br>ut mortalis inlucescat luce clara et candida.
<br>atque quanto, nox, fuisti longior hac proxuma,
<br>tanto brevior dies ut fiat faciam, ut aeque disparet.
<br>sed dies e nocte accedat. ibo et Mercurium sequar.&#151;&nbsp;&nbsp;&nbsp;&nbsp;&nbsp;&nbsp;&nbsp;<font size=2>550</font>
</p>

<p class=shortborder></p>

<p>
<b>ACTVS II</b>
</P>

<p>
<b>II.i</b>
<br><b>AMPHITRVO</b> Age i tu secundum. <b>SOSIA</b> Sequor, subsequor
te.
<br><b>AMPH.</b> Scelestissimum te arbitror. <b>SOS.</b> Nam quam ob rem?
<br><b>AMPH.</b> Quia id quod neque est neque fuit neque futurum est
<br>mihi praedicas. <b>SOS.</b> Eccere, iam tuatim
<br>facis &lt;tu>, ut tuis nulla apud te fides sit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>555</font>
<br><b>AMPH.</b> Quid est? quo modo? iam quidem hercle ego tibi istam
<br>scelestam, scelus, linguam abscidam. <b>SOS.</b> Tuos sum,
<br>proinde ut commodumst et lubet quidque facias;
<br>tamen quin loquar haec uti facta sunt hic,
<br>numquam ullo modo me potes deterrere.&nbsp;&nbsp;&nbsp;&nbsp;&nbsp;&nbsp;&nbsp;<font size=2>560</font>
<br><b>AMPH.</b> Scelestissime, audes mihi praedicare id,
<br>domi te esse nunc, qui hic ades? <b>SOS.</b> Vera dico.
<br><b>AMPH.</b> Malum quod tibi di dabunt, atque ego hodie
<br>dabo. <b>SOS.</b> Istuc tibist in manu, nam tuos sum.
<br><b>AMPH.</b> Tun me, verbero, audes erum ludificari?&nbsp;&nbsp;&nbsp;&nbsp;&nbsp;<font size=2>565</font>
<br>tune id dicere audes, quod nemo umquam homo antehac
<br>vidit nec potest fieri, tempore uno
<br>homo idem duobus locis ut simul sit?
<br><b>SOS.</b> Profecto ut loquor res ita est. <b>AMPH.</b> Iuppiter te
<br>perdat. <b>SOS.</b> Quid mali sum, ere, tua ex re promeritus?&nbsp;&nbsp;&nbsp;&nbsp;&nbsp;<font size=2>570</font>
<br><b>AMPH.</b> Rogasne, improbe, etiam, qui ludos facis me?
<br><b>SOS.</b> Merito maledicas mihi, si id ita factum est.~
<br>verum haud mentior, resque uti facta dico.
<br><b>AMPH.</b> Homo hic ebrius est, ut opinor.
<br><b>SOS.</b> Vtinam ita essem. <b>AMPH.</b> Optas quae facta.&nbsp;&nbsp;&nbsp;&nbsp;<font size=2>575</font>
<br><b>SOS.</b> Egone? <b>AMPH.</b> Tu istic. ubi bibisti?
<br><b>SOS.</b> Nusquam equidem bibi. <b>AMPH.</b> Quid hoc sit
<br>hominis? <b>SOS.</b> equidem decies dixi:
<br>domi ego sum, inquam, ecquid audis?
<br>et apud te adsum Sosia idem.
<br>satin hoc plane, satin diserte,
<br>ere, nunc videor
<br>tibi locutus esse? <b>AMPH.</b> Vah,
<br>apage te a me. <b>SOS.</b> Quid est negoti?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>580</font>
<br><b>AMPH.</b> Pestis te tenet. <b>SOS.</b> Nam quor istuc
<br>dicis? equidem valeo et salvos
<br>sum recte, Amphitruo. <b>AMPH.</b> At te ego faciam
<br>hodie proinde ac meritus es,
<br>ut minus valeas et miser sis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>584a</font>
<br>salvos domum si rediero: iam&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>584b</font>
<br>sequere sis, erum qui ludificas&nbsp;&nbsp;&nbsp;&nbsp;&nbsp;&nbsp;&nbsp;<font size=2>585a</font>
<br>dictis delirantibus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>585b</font>
<br>qui quoniam erus quod imperavit neglexisti persequi,
<br>nunc venis etiam ultro inrisum dominum: quae neque fieri
<br>possunt neque fando umquam accepit quisquam profers, carnifex;
<br>quoius ego hodie in tergum faxo ista expetant mendacia.
<br><b>SOS.</b> Amphitruo, miserrima istaec miseria est servo bono,&nbsp;&nbsp;&nbsp;&nbsp;<font size=2>590</font>
<br>apud erum qui vera loquitur, si id vi verum vincitur.
<br><b>AMPH.</b> Quo id, malum, pacto potest nam&#151;mecum argumentis puta
&#151;
<br>fieri, nunc uti tu &lt;et> hic sis et domi? id dici volo.
<br><b>SOS.</b> Sum profecto et hic et illic. hoc cuivis mirari licet,
<br>neque tibi istuc mirum *** magis videtur quam mihi.&nbsp;&nbsp;&nbsp;&nbsp;&nbsp;&nbsp;&nbsp;<font size=2>595</font>
<br><b>AMPH.</b> Quo modo? <b>S.</b> Nihilo, inquam, mirum magis tibi istuc
quam mihi;
<br>neque, ita me di ament, credebam primo mihimet Sosiae,
<br>donec Sosia illic egomet fecit sibi uti crederem.
<br>ordine omne, uti quicque actum est, dum apud hostis sedimus,
<br>edissertavit. tum formam una abstulit cum nomine.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>600</font>
<br>neque lac lactis magis est simile quam ille ego similest mei.
<br>nam ut dudum ante lucem a portu me praemisisti domum&#151;
<br><b>A.</b> Quid igitur? <b>S.</b> Prius multo ante aedis stabam quam
illo adveneram.
<br><b>AMPH.</b> Quas, malum, nugas? satin tu sanus es? <b>SOS.</b> Sic
sum ut vides.
<br><b>AMPH.</b> Huic homini nescio quid est mali mala obiectum manu,&nbsp;&nbsp;&nbsp;&nbsp;&nbsp;<font size=2>605</font>
<br>postquam a me abiit. <b>SOS.</b> Fateor, nam sum obtusus pugnis pessume.
<br><b>AMPH.</b> Quis te verberavit? <b>SOS.</b> Egomet memet, qui nunc
sum domi.
<br><b>AMPH.</b> Cave quicquam, nisi quod rogabo te, mihi responderis.
<br>omnium primum iste qui sit Sosia, hoc dici volo.
<br><b>SOS.</b> Tuos est servos. <b>AMPH.</b> Mihi quidem uno te plus etiam
est quam volo,&nbsp;&nbsp;&nbsp;&nbsp;<font size=2>610</font>
<br>neque postquam sum natus habui nisi te servom Sosiam.
<br><b>SOS.</b> At ego nunc, Amphitruo, dico: Sosiam servom tuom
<br>praeter me alterum, inquam, adveniens faciam ut offendas domi,
<br>Davo prognatum patre eodem quo ego sum, forma, aetate item
<br>qua ego sum. quid opust verbis? geminus Sosia hic factust tibi.&nbsp;&nbsp;&nbsp;&nbsp;<font size=2>615</font>
<br><b>AMPH.</b> Nimia memoras mira. sed vidistin uxorem meam?
<br><b>S.</b> Quin intro ire in aedis numquam licitum est. <b>A.</b> Quis
te prohibuit?
<br><b>SOS.</b> Sosia ille, quem iam dudum dico, is qui me contudit.
<br><b>AMPH.</b> Quis istic Sosia est? <b>SOS.</b> Ego, inquam. quotiens
dicendum est tibi?
<br><b>AMPH.</b> Sed quid ais? num obdormivisti dudum? <b>SOS.</b> Nusquam
gentium.&nbsp;&nbsp;&nbsp;<font size=2>620</font>
<br><b>AMPH.</b> Ibi forte istum si vidisses quendam in somnis Sosiam&#151;
<br><b>SOS.</b> Non soleo ego somniculose eri imperia persequi.
<br>vigilans vidi, vigilans nunc &lt;te> video, vigilans fabulor,
<br>vigilantem ille me iam dudum vigilans pugnis contudit.
<br><b>AMPH.</b> Quis homo? <b>SOS.</b> Sosia, inquam, ego ille. quaeso,
nonne intellegis?&nbsp;&nbsp;<font size=2>625</font>
<br><b>AMPH.</b> Qui, malum, intellegere quisquam potis est? ita nugas
blatis.
<br><b>SOS.</b> Verum actutum nosces, quom illum nosces servom Sosiam.
<br><b>AMPH.</b> Sequere hac igitur me, nam mi istuc primum exquisito est
opus.
<br>[sed vide ex navi efferantur quae imperavi iam omnia.
<br><b>SOS.</b> Et memor sum et diligens, ut quae imperes compareant;&nbsp;&nbsp;&nbsp;&nbsp;<font size=2>630</font>
<br>non ego cum vino simitu ebibi imperium tuom.
<br><b>AMPH.</b> Vtinam di faxint, infecta dicta re eveniant tua.]
</P>

<p>
<b>II.ii</b>
<br><b>ALCVMENA</b> Satin parva res est voluptatum in vita atque in aetate
agunda
<br>praequam quod molestum est? ita cuique comparatum est in aetate hominum;
<br>ita divis est placitum, voluptatem ut maeror comes consequatur:&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>635</font>
<br>quin incommodi plus malique ilico adsit, boni si optigit quid.
<br>nam ego id nunc experior domo atque ipsa de me scio, cui voluptas
<br>parumper datast, dum viri mei mihi potestas videndi fuit
<br>noctem unam modo; atque is repente abiit a me hinc ante lucem.
<br>sola hic mihi nunc videor, quia ille hinc abest quem ego amo praeter
omnes.&nbsp;&nbsp;&nbsp;&nbsp;<font size=2>640</font>
<br>plus aegri ex abitu viri, quam ex adventu voluptatis cepi.
<br>sed hoc me beat
<br>saltem, quom perduellis vicit et domum laudis compos revenit:
<br>id solacio est.
<br>absit, dum modo laude parta
<br>domum recipiat se; feram et perferam usque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>645</font>
<br>abitum eius animo forti atque offirmato, id modo si mercedis
<br>datur mi, ut meus victor vir belli clueat.
<br>satis mi esse ducam.
<br>virtus praemium est optimum;
<br>virtus omnibus rebus anteit profecto:
<br>libertas salus vita res et parentes, patria et prognati&nbsp;&nbsp;&nbsp;&nbsp;&nbsp;&nbsp;<font size=2>650</font>
<br>tutantur, servantur:
<br>virtus omnia in sese habet, omnia adsunt
<br>bona quem penest virtus.
<br><b>AMPH.</b> Edepol me uxori exoptatum credo adventurum domum,
<br>quae me amat, quam contra amo, praesertim re gesta bene,&nbsp;&nbsp;&nbsp;&nbsp;&nbsp;&nbsp;<font size=2>655</font>
<br>victis hostibus: quos nemo posse superari ratust,
<br>eos auspicio meo atque ductu primo coetu vicimus.
<br>certe enim med illi expectatum optato venturum scio.
<br><b>SOS.</b> Quid? me non rere expectatum amicae venturum meae?
<br><b>ALC.</b> Meus vir hic quidem est. <b>AMPH.</b> Sequere hac tu me.
<b>ALC.</b>
Nam&nbsp;&nbsp;&nbsp;&nbsp;<font size=2>660</font>
<br>&nbsp;&nbsp;&nbsp;&nbsp;quid ille revortitur
<br>qui dudum properare se aibat? an ille me temptat sciens
<br>atque id se volt experiri, suom abitum ut desiderem?
<br>ecastor med haud invita se domum recipit suam.
<br><b>SOS.</b> Amphitruo, redire ad navem meliust nos. <b>AMPH.</b> Qua
gratia?
<br><b>SOS.</b> Quia domi daturus nemo est prandium advenientibus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>665</font>
<br><b>AM.</b> Qui tibi nunc istuc in mentemst? <b>S.</b> Quia enim sero
advenimus.
<br><b>AMPH.</b> Qui? <b>SOS.</b> Quia Alcumenam ante aedis stare saturam
intellego.
<br><b>AMPH.</b> Gravidam ego illanc hic reliqui quom abeo. <b>SOS.</b>
Ei perii miser.
<br><b>AM.</b> Quid tibi est? <b>S.</b> Ad aquam praebendam commodum adveni
domum,
<br>decumo post mense, ut rationem te putare intellego.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>670</font>
<br><b>AM.</b> Bono animo es. <b>S.</b> Scin quam bono animo sim? si situlam
cepero,
<br>numquam edepol tu mihi divini creduis post hunc diem,
<br>ni ego illi puteo, si occepso, animam omnem intertraxero.
<br><b>AMPH.</b> Sequere hac me modo; alium ego isti rei allegabo, ne time.
<br><b>AL.</b> Magis nunc &lt;me> meum officium facere, si huic eam advorsum,
arbitror.&nbsp;&nbsp;&nbsp;<font size=2>675</font>
<br><b>AMPH.</b> Amphitruo uxorem salutat laetus speratam suam,
<br>quam omnium Thebis vir unam esse optimam diiudicat,
<br>quamque adeo cives Thebani vero rumiferant probam.
<br>valuistin usque? exspectatum advenio? <b>SOS.</b> Haud vidi magis.
<br>exspectatum eum salutat magis haud quicquam quam canem.&nbsp;&nbsp;&nbsp;&nbsp;&nbsp;&nbsp;<font size=2>680</font>
<br><b>AM.</b> Et quom te ~gravidam et quom te pulchre plenam aspicio,
gaudeo.
<br><b>ALC.</b> Obsecro ecastor, quid tu me deridiculi gratia
<br>sic salutas atque appellas, quasi dudum non videris
<br>quasique nunc primum recipias te domum huc ex hostibus?
<br>[atque me nunc proinde appellas quasi multo post videris?]&nbsp;&nbsp;&nbsp;&nbsp;&nbsp;&nbsp;<font size=2>685</font>
<br><b>AMPH.</b> Immo equidem te nisi nunc hodie nusquam vidi gentium.
<br><b>ALC.</b> Cur negas? <b>AM.</b> Quia vera didici dicere. <b>AL.</b>
Haud aequom facit
<br>qui quod didicit id dediscit. an periclitamini
<br>quid animi habeam? sed quid huc vos revortimini tam cito?
<br>an te auspicium commoratum est an tempestas continet&nbsp;&nbsp;&nbsp;&nbsp;&nbsp;&nbsp;&nbsp;<font size=2>690</font>
<br>qui non abiisti ad legiones, ita uti dudum dixeras?
<br><b>AM.</b> Dudum? quam dudum istuc factum est? <b>AL.</b> Temptas.
iam dudum, modo.
<br><b>AMPH.</b> Qui istuc potis est fieri, quaeso, ut dicis: iam dudum,
modo?
<br><b>ALC.</b> Quid enim censes? te ut deludam contra lusorem meum,
<br>qui nunc primum te advenisse dicas, modo qui hinc abieris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>695</font>
<br><b>AMPH.</b> Haec quidem deliramenta loquitur. <b>SOS.</b> Paulisper
mane,
<br>dum edormiscat unum somnum. <b>AMPH.</b> Quaene vigilans somniat?
<br><b>ALC.</b> Equidem ecastor vigilo, et vigilans id quod factum est
fabulor.
<br>nam dudum ante lucem et istunc et te vidi. <b>AMPH.</b> Quo in loco?
<br><b>AL.</b> Hic in aedibus ubi tu habitas. <b>AM.</b> Numquam factum
est. <b>S.</b> Non taces?&nbsp;&nbsp;&nbsp;&nbsp;<font size=2>700</font>
<br>quid si e portu navis huc nos dormientis detulit?
<br><b>AMPH.</b> Etiam tu quoque adsentaris huic? <b>SOS.</b> Quid vis
fieri?
<br>non tu scis? Bacchae bacchanti si velis advorsarier,
<br>ex insana insaniorem facies, feriet saepius;
<br>si obsequare, una resolvas plaga. <b>AMPH.</b> At pol qui certa res&nbsp;&nbsp;&nbsp;&nbsp;&nbsp;<font size=2>705</font>
<br>hanc est obiurgare, quae me hodie advenientem domum
<br>noluerit salutare. <b>SOS.</b> Inritabis crabrones. <b>AMPH.</b> Tace.
<br>Alcumena, unum rogare te volo. <b>ALC.</b> Quid vis roga.
<br><b>AMPH.</b> Num tibi aut stultitia accessit aut superat superbia?
<br><b>ALC.</b> Qui istuc in mentemst tibi ex me, mi vir, percontarier?&nbsp;&nbsp;&nbsp;&nbsp;&nbsp;<font size=2>710</font>
<br><b>AMPH.</b> Quia salutare advenientem me solebas antidhac,
<br>appellare, itidem ut pudicae suos viros quae sunt solent.
<br>eo more expertem te factam adveniens offendi domi.
<br><b>ALC.</b> Ecastor equidem te certo heri advenientem ilico,
<br>et salutavi et valuissesne usque exquisivi simul,&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>715</font>
<br>mi vir, et manum prehendi et osculum tetuli tibi.
<br><b>SOS.</b> Tun heri hunc salutavisti? <b>ALC.</b> Et te quoque etiam,
Sosia.
<br><b>SOS.</b> Amphitruo, speravi ego istam tibi parituram filium;
<br>verum non est puero gravida. <b>AMPH.</b> Quid igitur? <b>SOS.</b>
Insania.
<br><b>ALC.</b> Equidem sana sum et deos quaeso, ut salva pariam filium.&nbsp;&nbsp;&nbsp;&nbsp;&nbsp;&nbsp;<font size=2>720</font>
<br>verum tu malum magnum habebis, si hic suom officium facit:
<br>ob istuc omen, ominator, capies quod te condecet.
<br><b>SOS.</b> Enim vero praegnati oportet et malum et malum dari,
<br>ut quod obrodat sit, animo si male esse occeperit.
<br><b>AMPH.</b> Tu me heri hic vidisti? <b>ALC.</b> Ego, inquam, si vis
decies dicere.&nbsp;&nbsp;&nbsp;<font size=2>725</font>
<br><b>AM.</b> In somnis fortasse? <b>AL.</b> Immo vigilans vigilantem.
<b>AM.</b>
Ei misero mihi.
<br><b>SOS.</b> Quid tibi est? <b>AMPH.</b> Delirat uxor. <b>SOS.</b> Atra
bili percita est.
<br>nulla res tam delirantis homines concinnat cito.
<br><b>AMPH.</b> Vbi primum tibi sensisti, mulier, impliciscier?
<br><b>ALC.</b> Equidem ecastor sana et salva sum. <b>AMPH.</b> Quor igitur
praedicas,&nbsp;&nbsp;&nbsp;&nbsp;<font size=2>730</font>
<br>te heri me vidisse, qui hac noctu in portum advecti sumus?
<br>ibi cenavi atque ibi quievi in navi noctem perpetem,
<br>neque meum pedem huc intuli etiam in aedis, ut cum exercitu
<br>hinc profectus sum ad Teloboas hostis eosque ut vicimus.
<br><b>ALC.</b> Immo mecum cenavisti et mecum cubuisti. <b>AMPH.</b> Quid
est?&nbsp;&nbsp;&nbsp;&nbsp;<font size=2>735</font>
<br><b>ALC.</b> Vera dico. <b>AMPH.</b> Non de hac quidem hercle re; de
aliis nescio.
<br><b>ALC.</b> Primulo diluculo abiisti ad legiones. <b>AMPH.</b> Quo
modo?
<br><b>SOS.</b> Recte dicit, ut commeminit: somnium narrat tibi.
<br>sed, mulier, postquam experrecta es, te prodigiali Iovi
<br>aut mola salsa hodie aut ture comprecatam oportuit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>740</font>
<br><b>ALC.</b> Vae capiti tuo. <b>SOS.</b> Tua istuc refert&#151;si curaveris.
<br><b>ALC.</b> Iterum iam hic in me inclementer dicit, atque id sine malo.
<br><b>AMPH.</b> Tace tu. tu dic: egone abs te abii hinc hodie cum diluculo?
<br><b>ALC.</b> Quis igitur nisi vos narravit mi, illi ut fuerit proelium?
<br><b>AM.</b> An etiam id tu scis? <b>AL.</b> Quippe qui ex te audivi,
ut urbem maximam&nbsp;&nbsp;&nbsp;<font size=2>745</font>
<br>expugnavisses regemque Pterelam tute occideris.
<br><b>AMPH.</b> Egone istuc dixi? <b>ALC.</b> Tute istic, etiam adstante
hoc Sosia.
<br><b>AMPH.</b> Audivistin tu me narrare haec hodie? <b>SOS.</b> Vbi ego
audiverim?
<br><b>AM.</b> Hanc roga. <b>S.</b> Me quidem praesente numquam factum
est, quod sciam.
<br><b>ALC.</b> Mirum quin te adversus dicat. <b>AMPH.</b> Sosia, age me
huc aspice.&nbsp;&nbsp;&nbsp;&nbsp;<font size=2>750</font>
<br><b>SOS.</b> Specto. <b>AMPH.</b> Vera volo loqui te, nolo adsentari
mihi.
<br>audivistin tu hodie me illi dicere ea quae illa autumat?
<br><b>SOS.</b> Quaeso edepol, num tu quoque etiam insanis, quom id me
interrogas,
<br>qui ipsus equidem nunc primum istanc tecum conspicio simul?
<br><b>AM.</b> Quid nunc, mulier? audin illum? <b>AL.</b> Ego vero, ac
falsum dicere.&nbsp;&nbsp;&nbsp;&nbsp;<font size=2>755</font>
<br><b>AMPH.</b> Neque tu illi neque mihi viro ipsi credis? <b>ALC.</b>
Eo fit quia mihi
<br>plurimum credo et scio istaec facta proinde ut proloquor.
<br><b>AM.</b> Tun me heri advenisse dicis? <b>AL.</b> Tun te abiisse hodie
hinc negas?
<br><b>AMPH.</b> Nego enim vero, et me advenire nunc primum aio ad te domum.
<br><b>ALC.</b> Obsecro, etiamne hoc negabis, te auream pateram mihi&nbsp;&nbsp;&nbsp;&nbsp;&nbsp;&nbsp;&nbsp;<font size=2>760</font>
<br>dedisse dono hodie, qua te illi donatum esse dixeras?
<br><b>AMPH.</b> Neque edepol dedi neque dixi; verum ita animatus fui
<br>itaque nunc sum, ut ea te patera donem. sed quis istuc tibi
<br>dixit? <b>ALC.</b> Ego equidem ex te audivi et ex tua accepi manu
<br>pateram. <b>AMPH.</b> Mane, mane, obsecro te. nimis demiror, Sosia,&nbsp;&nbsp;&nbsp;&nbsp;<font size=2>765</font>
<br>qui illaec illic me donatum esse aurea patera sciat,
<br>nisi tu dudum hanc convenisti et narravisti haec omnia.
<br><b>SOS.</b> Neque edepol ego dixi neque istam vidi nisi tecum simul.
<br><b>AM.</b> Quid hoc sit hominis? <b>AL.</b> Vin proferri pateram? <b>AM.</b>
Proferri volo.
<br><b>ALC.</b> Fiat. &lt;heus> tu, Thessala, intus pateram proferto foras,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>770</font>
<br>qua hodie meus vir donavit me. <b>AMPH.</b> Secede huc tu, Sosia,
<br>enim vero illud praeter alia mira miror maxime,
<br>si haec habet pateram illam. <b>SOS.</b> An etiam credis id, quae in
hac cistellula
<br>tuo signo obsignata fertur? <b>AMPH.</b> Salvom signum est? <b>SOS.</b>
Inspice.
<br><b>AMPH.</b> Recte, ita est ut obsignavi. <b>SOS.</b> Quaeso, quin
tu istanc iubes&nbsp;&nbsp;&nbsp;&nbsp;&nbsp;<font size=2>775</font>
<br>pro cerrita circumferri? <b>AMPH.</b> Edepol qui facto est opus;
<br>nam haec quidem edepol laruarum plenast. <b>ALC.</b> Quid verbis opust?
<br>em tibi pateram, eccam. <b>AM.</b> Cedo mi. <b>ALC.</b> Age aspice
huc sis nunciam
<br>tu qui quae facta infitiare; quem ego iam hic convincam palam.
<br>estne haec patera, qua donatu's illi? <b>AMPH.</b> Summe Iuppiter,&nbsp;&nbsp;&nbsp;&nbsp;<font size=2>780</font>
<br>quid ego video? haec ea est profecto patera. perii, Sosia.
<br><b>SOS.</b> Aut pol haec praestigiatrix multo mulier maxima est
<br>aut pateram hic inesse oportet. <b>AMPH.</b> Agedum, exsolve cistulam.
<br><b>SOS.</b> Quid ego istam exsolvam? obsignatast recte, res gesta est
bene:
<br>tu peperisti Amphitruonem, ego alium peperi Sosiam;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>785</font>
<br>nunc si patera pateram peperit, omnes congeminavimus.
<br><b>AMPH.</b> Certum est aperire atque inspicere. <b>SOS.</b> Vide sis
signi quid siet,
<br>ne posterius in me culpam conferas. <b>AMPH.</b> Aperi modo;
<br>nam haec quidem nos delirantis facere dictis postulat.
<br><b>ALC.</b> Vnde haec igitur est nisi abs te quae mihi dono data est?&nbsp;&nbsp;&nbsp;&nbsp;&nbsp;&nbsp;<font size=2>790</font>
<br><b>AMPH.</b> Opus mi est istuc exquisito. <b>SOS.</b> Iuppiter, pro
Iuppiter.
<br><b>AM.</b> Quid tibi est? <b>S.</b> Hic patera nulla in cistulast.
<b>AM.</b>
Quid ego audio?
<br><b>SOS.</b> Id quod verumst. <b>AMPH.</b> At cum cruciatu iam, nisi
apparet, tuo.
<br><b>AL.</b> Haec quidem apparet. <b>AM.</b> Quis igitur tibi dedit?
<b>AL.</b>
Qui me rogat.
<br><b>SOS.</b> Me captas, quia tute ab navi clanculum huc alia via&nbsp;&nbsp;&nbsp;&nbsp;&nbsp;&nbsp;&nbsp;<font size=2>795</font>
<br>praecucurristi, atque hinc pateram tute exemisti atque eam
<br>huic dedisti, post hanc rursum obsignasti clanculum.
<br><b>AMPH.</b> Ei mihi, iam tu quoque huius adiuvas insaniam?
<br>ain heri nos advenisse huc? <b>ALC.</b> Aio, adveniensque ilico
<br>me salutavisti, et ego te, et osculum tetuli tibi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>800</font>
<br><b>SOS.</b> Iam illud non placet principium de osculo. <b>AMPH.</b>
Perge exsequi.
<br><b>ALC.</b> Lavisti. <b>AM.</b> Quid postquam lavi? <b>AL.</b> Accubuisti.
<b>S.</b>
Euge optime.
<br>nunc exquire. <b>AMPH.</b> Ne interpella. perge porro dicere.
<br><b>ALC.</b> Cena adposita est; cenavisti mecum, ego accubui simul.
<br><b>AMPH.</b> In eodem lecto? <b>ALC.</b> In eodem. <b>SOS.</b> Ei,
non placet convivium.&nbsp;&nbsp;&nbsp;<font size=2>805</font>
<br><b>AMPH.</b> Sine modo argumenta dicat. quid postquam cenavimus?
<br><b>ALC.</b> Te dormitare aibas; mensa ablata est, cubitum hinc abiimus.
<br><b>AMPH.</b> Vbi tu cubuisti? <b>ALC.</b> In eodem lecto tecum una
in cubiculo.
<br><b>AM.</b> Perdidisti. <b>SOS.</b> Quid tibi est? <b>AM.</b> Haec me
modo ad mortem dedit.
<br><b>AL.</b> Quid iam, amabo? <b>AM.</b> Ne me appella. <b>S.</b> Quid
tibi est? <b>A.</b> Perii miser,&nbsp;&nbsp;&nbsp;<font size=2>810</font>
<br>quia pudicitiae huius vitium me hinc absente est additum.
<br><b>ALC.</b> Obsecro ecastor, cur istuc, mi vir, ex ted audio?
<br><b>AMPH.</b> Vir ego tuos sim? ne me appella, falsa, falso nomine.
<br><b>SOS.</b> Haeret haec res, si quidem haec iam mulier facta est ex
viro.
<br><b>ALC.</b> Quid ego feci, qua istaec propter dicta dicantur mihi?&nbsp;&nbsp;&nbsp;&nbsp;&nbsp;&nbsp;<font size=2>815</font>
<br><b>AMPH.</b> Tute edictas facta tua, ex me quaeris quid deliqueris.
<br><b>ALC.</b> Quid ego tibi deliqui, si, cui nupta sum, tecum fui?
<br><b>AMPH.</b> Tun mecum fueris? quid illac impudente audacius?
<br>saltem, tute si pudoris egeas, sumas mutuom.
<br><b>ALC.</b> Istuc facinus, quod tu insimulas, nostro generi non decet.&nbsp;&nbsp;&nbsp;&nbsp;<font size=2>820</font>
<br>tu si me inpudicitiai captas, capere non potes.
<br><b>AMPH.</b> Pro di immortales, cognoscin tu me saltem, Sosia?
<br><b>SOS.</b> Propemodum. <b>AMPH.</b> Cenavin ego heri in navi in portu
Persico?
<br><b>ALC.</b> Mihi quoque adsunt testes, qui illud quod ego dicam adsentiant.
<br><b>SOS.</b> Nescio quid istuc negoti dicam, nisi si quispiam est&nbsp;&nbsp;&nbsp;&nbsp;&nbsp;&nbsp;&nbsp;<font size=2>825</font>
<br>Amphitruo alius, qui forte ted hinc absenti tamen
<br>tuam rem curet teque absente hic munus fungatur tuom.
<br>nam quod de illo subditivo Sosia mirum nimis,
<br>certe de istoc Amphitruone iam alterum mirum est magis.
<br><b>AMPH.</b> Nescio quis praestigiator hanc frustratur mulierem.&nbsp;&nbsp;&nbsp;&nbsp;<font size=2>830</font>
<br><b>ALC.</b> Per supremi regis regnum iuro et matrem familias
<br>Iunonem, quam me vereri et metuere est par maxume,
<br>ut mi extra unum te mortalis nemo corpus corpore
<br>contigit, quo me impudicam faceret. <b>AMPH.</b> Vera istaec velim.
<br><b>ALC.</b> Vera dico, sed nequiquam, quoniam non vis credere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>835</font>
<br><b>AMPH.</b> Mulier es, audacter iuras. <b>ALC.</b> Quae non deliquit,
decet
<br>audacem esse, confidenter pro se et proterve loqui.
<br><b>AMPH.</b> Satis audacter. <b>ALC.</b> Vt pudicam decet. <b>AM.</b>
~In verbis probas.
<br><b>ALC.</b> Non ego illam mihi dotem duco esse, quae dos dicitur,
<br>sed pudicitiam et pudorem et sedatum cupidinem, 840</font>
<br>deum metum, parentum amorem et cognatum concordiam,
<br>tibi morigera atque ut munifica sim bonis, prosim probis.
<br><b>SOS.</b> Ne ista edepol, si haec vera loquitur, examussim est optima.
<br><b>AMPH.</b> Delenitus sum profecto ita, ut me qui sim nesciam.
<br><b>SOS.</b> Amphitruo es profecto, cave sis ne tu te usu perduis:&nbsp;&nbsp;&nbsp;&nbsp;&nbsp;&nbsp;&nbsp;<font size=2>845</font>
<br>ita nunc homines immutantur, postquam peregre advenimus.
<br><b>AMPH.</b> Mulier, istam rem inquisitam certum est non amittere.
<br><b>ALC.</b> Edepol me libente facies. <b>AMPH.</b> Quid ais? responde
mihi,
<br>quid si adduco tuom cognatum huc a navi Naucratem,
<br>qui mecum una vectust una navi, atque is si denegat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>850</font>
<br>facta quae tu facta dicis, quid tibi aequom est fieri?
<br>numquid causam dicis, quin te hoc multem matrimonio?
<br><b>ALC.</b> Si deliqui, nulla causa est. <b>AMPH.</b> Convenit. tu,
Sosia,
<br>duc hos intro. ego huc ab navi mecum adducam Naucratem.&#151;
<br><b>SOS.</b> Nunc quidem praeter nos nemo est. dic mihi verum serio:&nbsp;&nbsp;&nbsp;&nbsp;&nbsp;&nbsp;<font size=2>855</font>
<br>ecquis alius Sosia intust, qui mei similis siet?
<br><b>ALC.</b> Abin hinc a me dignus domino servos? <b>SOS.</b> Abeo,
si iubes.&#151;
<br><b>ALC.</b> Nimis ecastor facinus mirum est, qui illi conlibitum siet
<br>meo viro sic me insimulare falso facinus tam malum.
<br>quidquid est, iam ex Naucrate cognato id cognoscam meo.&#151;&nbsp;&nbsp;&nbsp;&nbsp;&nbsp;<font size=2>860</font>
</p>

<p class=shortborder></p>

<p>
<b>ACTVS III</b>
</P>

<p>
<b>III.i</b>
<br><b>IVPPITER</b> Ego sum ille Amphitruo, cui est servos Sosia,
<br>idem Mercurius qui fit, quando commodumst,
<br>in superiore qui habito cenaculo,
<br>qui interdum fio Iuppiter, quando lubet;
<br>huc autem quom extemplo adventum adporto, ilico&nbsp;&nbsp;&nbsp;&nbsp;&nbsp;&nbsp;<font size=2>865</font>
<br>Amphitruo fio et vestitum immuto meum.
<br>nunc huc honoris vostri venio gratia,
<br>ne hanc incohatam transigam comoediam;
<br>simul Alcumenae, quam vir insontem probri
<br>Amphitruo accusat, veni ut auxilium feram:&nbsp;&nbsp;&nbsp;&nbsp;&nbsp;&nbsp;&nbsp;<font size=2>870</font>
<br>nam mea sit culpa, quod egomet contraxerim,
<br>si id Alcumenae innocenti expetat.
<br>nunc Amphitruonem memet, ut occepi semel,
<br>esse adsimulabo, atque in horum familiam
<br>frustrationem hodie iniciam maxumam;&nbsp;&nbsp;&nbsp;&nbsp;&nbsp;&nbsp;&nbsp;<font size=2>875</font>
<br>post igitur demum faciam res fiat palam
<br>atque Alcumenae in tempore auxilium feram
<br>faciamque ut uno fetu et quod gravida est viro
<br>et me quod gravidast pariat sine doloribus.
<br>Mercurium iussi me continuo consequi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>880</font>
<br>si quid vellem imperare. nunc hanc adloquar.

</P>

<p>
<b>III.ii</b>
<br><b>ALCVMENA</b> Durare nequeo in aedibus. ita me probri,
<br>stupri, dedecoris a viro argutam meo!
<br>ea quae sunt facta infecta ut reddat clamitat,
<br>quae neque sunt facta neque ego in me admisi arguit;&nbsp;&nbsp;&nbsp;&nbsp;&nbsp;<font size=2>885</font>
<br>atque id me susque deque esse habituram putat.
<br>non edepol faciam, neque me perpetiar probri
<br>falso insimulatam, quin ego illum aut deseram
<br>aut satis faciat mi ille atque adiuret insuper,
<br>nolle esse dicta quae in me insontem protulit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>890</font>
<br><b>IVPP.</b> Faciundum est mi illud, fieri quod illaec postulat,
<br>si me illam amantem ad sese studeam recipere,
<br>quando ego quod feci, id factum Amphitruoni offuit
<br>atque illi dudum meus amor negotium
<br>insonti exhibuit, nunc autem insonti mihi&nbsp;&nbsp;&nbsp;&nbsp;&nbsp;&nbsp;<font size=2>895</font>
<br>illius ira in hanc et male dicta expetent.
<br><b>ALC.</b> Sed eccum video qui me miseram arguit
<br>stupri, dedecoris. <b>IVPP.</b> Te volo, uxor, conloqui.
<br>quo te avortisti? *** <b>ALC.</b> Ita ingenium meumst:
<br>inimicos semper osa sum optuerier.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>900</font>
<br><b>IVPP.</b> Heia autem inimicos? <b>ALC.</b> Sic est, vera praedico;
<br>nisi etiam hoc falso dici insimulaturus es.
<br><b>IVPP.</b> Nimis iracunda es. <b>ALC.</b> Potin ut abstineas manum?
<br>nam certo, si sis sanus aut sapias satis,
<br>quam tu impudicam esse arbitrere et praedices,&nbsp;&nbsp;&nbsp;&nbsp;&nbsp;&nbsp;&nbsp;<font size=2>905</font>
<br>cum ea tu sermonem nec ioco nec serio
<br>tibi habeas, nisi sis stultior stultissimo.
<br><b>IVPP.</b> Si dixi, nihilo magis es, neque ego esse arbitror,
<br>et id huc revorti uti me purgarem tibi.
<br>nam numquam quicquam meo animo fuit aegrius,&nbsp;&nbsp;&nbsp;&nbsp;&nbsp;&nbsp;<font size=2>910</font>
<br>quam postquam audivi ted esse iratam mihi.
<br>cur dixisti? inquies. ego expediam tibi.
<br>non edepol quo te esse impudicam crederem;
<br>verum periclitatus sum animum tuom,
<br>quid faceres et quo pacto id ferre induceres.&nbsp;&nbsp;&nbsp;&nbsp;&nbsp;&nbsp;<font size=2>915</font>
<br>equidem ioco illa dixeram dudum tibi,
<br>ridiculi causa. vel hunc rogato Sosiam.
<br><b>ALC.</b> Quin huc adducis meum cognatum Naucratem,
<br>testem quem dudum te adducturum dixeras,
<br>te huc non venisse? <b>IVPP.</b> Si quid dictum est per iocum,&nbsp;&nbsp;&nbsp;&nbsp;&nbsp;<font size=2>920</font>
<br>non aequom est id te serio praevortier.
<br><b>ALC.</b> Ego illud scio quam doluerit cordi meo.
<br><b>IVPP.</b> Per dexteram tuam te, Alcumena, oro obsecro,
<br>da mihi hanc veniam, ignosce, irata ne sies.
<br><b>ALC.</b> Ego istaec feci verba virtute irrita;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>925</font>
<br>nunc, quando factis me impudicis abstini,
<br>ab impudicis dictis avorti volo.
<br>valeas, tibi habeas res tuas, reddas meas.
<br>iuben mi ire comites? <b>IVPP.</b> Sanan es? <b>ALC.</b> Si non iubes,
<br>ibo egomet; comitem mihi Pudicitiam duxero.~&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>930</font>
<br><b>IVPP.</b> Mane. arbitratu tuo ius iurandum dabo,
<br>me meam pudicam esse uxorem arbitrarier.
<br>id ego si fallo, tum te, summe Iuppiter,
<br>quaeso, Amphitruoni ut semper iratus sies.
<br><b>ALC.</b> A, propitius sit potius. <b>IVPP.</b> Confido fore;&nbsp;&nbsp;&nbsp;&nbsp;&nbsp;&nbsp;<font size=2>935</font>
<br>nam ius iurandum verum te advorsum dedi.
<br>iam nunc irata non es? <b>ALC.</b> Non sum. <b>IVPP.</b> Bene facis.
<br>nam in hominum aetate multa eveniunt huius modi:
<br>capiunt voluptates, capiunt rursum miserias;
<br>irae interveniunt, redeunt rursum in gratiam.&nbsp;&nbsp;&nbsp;&nbsp;&nbsp;&nbsp;&nbsp;<font size=2>940</font>
<br>verum irae si quae forte eveniunt huius modi
<br>inter eos, rursum si reventum in gratiam est,
<br>bis tanto amici sunt inter se quam prius.
<br><b>ALC.</b> Primum cavisse oportuit ne diceres,
<br>verum eadem si isdem purgas mi, patiunda sunt.&nbsp;&nbsp;&nbsp;&nbsp;<font size=2>945</font>
<br><b>IVPP.</b> Iube vero vasa pura adornari mihi,
<br>ut quae apud legionem vota vovi, si domum
<br>rediissem salvos, ea ego exsolvam omnia.
<br><b>ALC.</b> Ego istuc curabo. <b>IVPP.</b> Evocate huc Sosiam;
<br>gubernatorem qui in mea navi fuit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>950</font>
<br>Blepharonem arcessat, qui nobiscum prandeat.
<br>is adeo *** inpransus ludificabitur,
<br>cum ego Amphitruonem collo hinc obstricto traham.
<br><b>ALC.</b> Mirum quid solus secum secreto ille agat.
<br>atque aperiuntur aedes. exit Sosia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>955</font>

</P>

<p>
<b>III.iii</b>
<br><b>SOSIA</b> Amphitruo, assum. si quid opus est, impera, imperium exequar.
<br><b>IVPP.</b> &lt;Sosia>, optume advenis. <b>SOS.</b> Iam pax est inter
vos duos?
<br>nam quia vos tranquillos video, gaudeo et volup est mihi.
<br>atque ita servom par videtur frugi sese instituere:
<br>proinde eri ut sint, ipse item sit; voltum e voltu comparet:&nbsp;&nbsp;&nbsp;&nbsp;&nbsp;&nbsp;<font size=2>960</font>
<br>tristis sit, si eri sint tristes; hilarus sit, si gaudeant.
<br>sed age responde: iam vos rediistis in concordiam?
<br><b>IVPP.</b> Derides, qui scis haec dudum me dixisse per iocum.
<br><b>SOS.</b> An id ioco dixisti? equidem serio ac vero ratus.
<br><b>IVPP.</b> Habui expurigationem; facta pax est. <b>SOS.</b> Optume
est.&nbsp;&nbsp;&nbsp;&nbsp;&nbsp;&nbsp;<font size=2>965</font>
<br><b>IVPP.</b> Ego rem divinam intus faciam, vota quae sunt. <b>SOS.</b>
Censeo.
<br><b>IVPP.</b> Tu gubernatorem a navi huc evoca verbis meis
<br>Blepharonem, qui re divina facta mecum prandeat.
<br><b>SOS.</b> Iam hic ero, cum illic censebis esse me.&#151; <b>IVPP.</b>
Actutum huc redi.
<br><b>ALC.</b> Numquid vis, quin abeam iam intro, ut apparentur quibus
opust?&nbsp;&nbsp;&nbsp;&nbsp;&nbsp;&nbsp;<font size=2>970</font>
<br><b>IVPP.</b> I sane, et quantum potest parata fac sint omnia.
<br><b>ALC.</b> Quin venis quando vis intro? faxo haud quicquam sit morae.&#151;
<br><b>IVPP.</b> Recte loquere et proinde diligentem ut uxorem decet.
<br>iam hisce ambo, et servos et era, frustra sunt duo,
<br>qui me Amphitruonem rentur esse: errant probe.&nbsp;&nbsp;&nbsp;&nbsp;&nbsp;&nbsp;<font size=2>975</font>
<br>nunc tu divine huc fac adsis Sosia&#151;
<br>audis quae dico, tam etsi praesens non ades&#151;
<br>fac Amphitruonem advenientem ab aedibus
<br>ut abigas; quovis pacto fac commentus sis.
<br>volo deludi illunc, dum cum hac usuraria&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>980</font>
<br>uxore nunc mihi morigero. haec curata sint
<br>fac sis, proinde adeo ut velle med intellegis,
<br>atque ut ministres mihi, mihi cum sacruficem.

</P>

<p>
<b>III.iv</b>
<br><b>MERCVRIVS</b> Concedite atque abscedite omnes, de via decedite,
<br>nec quisquam tam audax fuat homo, qui obviam obsistat mihi.&nbsp;&nbsp;&nbsp;&nbsp;&nbsp;&nbsp;&nbsp;<font size=2>985</font>
<br>nam mihi quidem hercle qui minus liceat deo minitarier
<br>populo, ni decedat mihi, quam servolo in comoediis?
<br>ille navem salvam nuntiat aut irati adventum senis:
<br>ego sum Iovi dicto audiens, eius iussu nunc huc me adfero.
<br>quam ob rem mihi magis par est via decedere et concedere.&nbsp;&nbsp;&nbsp;&nbsp;&nbsp;&nbsp;<font size=2>990</font>
<br>pater vocat me, eum sequor, eius dicto imperio sum audiens;
<br>ut filium bonum patri esse oportet, itidem ego sum patri.
<br>amanti subparasitor, hortor, adsto, admoneo, gaudeo.
<br>si quid patri volup est, voluptas ea mi multo maxumast.
<br>amat: sapit; recte facit, animo quando obsequitur suo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>995</font>
<br>quod omnis homines facere oportet, dum id modo fiat bono.
<br>nunc Amphitruonem volt deludi meus pater: faxo probe
<br>iam hic deludetur, spectatores, vobis inspectantibus.
<br>capiam coronam mi in caput, adsimulabo me esse ebrium;
<br>atque illuc sursum escendero: inde optume aspellam virum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1000</font>
<br>de supero, cum huc accesserit; faciam ut sit madidus sobrius.
<br>deinde illi actutum sufferet suos servos poenas Sosia:
<br>eum fecisse ille hodie arguet quae ego fecero hic. quid mea?
<br>meo me aequomst morigerum patri, eius studio servire addecet.
<br>sed eccum Amphitruonem, advenit; iam ille hic deludetur probe,&nbsp;&nbsp;&nbsp;&nbsp;<font size=2>1005</font>
<br>siquidem vos voltis auscultando operam dare.
<br>ibo intro, ornatum capiam qui potis decet;
<br>dein susum ascendam in tectum, ut illum hinc prohibeam.
</p>

<p class=shortborder></p>

<p>
<b>ACTVS IV</b>
</P>

<p>
<b>IV.i</b>
<br><b>AMPHITRVO</b> Naucratem quem convenire volui, in navi non erat,
<br>neque domi neque in urbe invenio quemquam qui illum viderit.&nbsp;&nbsp;&nbsp;&nbsp;&nbsp;&nbsp;&nbsp;<font size=2>1010</font>
<br>nam omnis plateas perreptavi, gymnasia et myropolia;
<br>apud emporium atque in macello, in palaestra atque in foro,
<br>in medicinis, in tonstrinis, apud omnis aedis sacras
<br>sum defessus quaeritando: nusquam invenio Naucratem.
<br>nunc domum ibo atque ex uxore hanc rem pergam exquirere,&nbsp;&nbsp;&nbsp;&nbsp;&nbsp;<font size=2>1015</font>
<br>quis fuerit quem propter corpus suom stupri compleverit.
<br>nam me, quam illam quaestionem inquisitam hodie amittere,
<br>mortuom satiust. sed aedis occluserunt. eugepae,
<br>pariter hoc fit atque ut alia facta sunt. feriam foris.
<br>aperite hoc. heus, ecquis hic est? ecquis hoc aperit ostium?&nbsp;&nbsp;&nbsp;&nbsp;<font size=2>1020</font>
</P>

<p>
<b>IV.ii</b>
<br><b>MERCVRIVS</b> Quis ad fores est? <b>AMPH.</b> Ego sum. <b>MERC.</b>
Quid ego sum. <b>AMPH.</b>
<br>&nbsp;&nbsp;&nbsp;&nbsp;&nbsp;Ita loquor. <b>MERC.</b> Tibi Iuppiter
<br>dique omnes irati certo sunt, qui sic frangas fores.
<br><b>AMPH.</b> Quo modo? <b>MERC.</b> Eo modo, ut profecto vivas aetatem
miser.
<br><b>AMPH.</b> Sosia. <b>MERC.</b> Ita, sum Sosia, nisi me esse oblitum
existimas.
<br>quid nunc vis? <b>AMPH.</b> Sceleste, at etiam quid velim, id tu me
rogas?&nbsp;&nbsp;&nbsp;&nbsp;&nbsp;&nbsp;&nbsp;<font size=2>1025</font>
<br><b>MERC.</b> Ita, rogo. paene effregisti, fatue, foribus cardines.
<br>an foris censebas nobis publicitus praeberier?
<br>quid me aspectas, stolide? quid nunc vis tibi? aut quis tu es homo?
<br><b>AMPH.</b> Verbero, etiam quis ego sim me rogitas, ulmorum Acheruns?
<br>quem pol ego hodie ob istaec dicta faciam ferventem flagris.&nbsp;&nbsp;&nbsp;&nbsp;&nbsp;&nbsp;&nbsp;<font size=2>1030</font>
<br><b>MERC.</b> Prodigum te fuisse oportet olim in adulescentia.
<br><b>AMPH.</b> Quidum? <b>MERC.</b> Quia senecta aetate a me mendicas
malum.
<br><b>AMPH.</b> Cum cruciatu tuo istaec hodie, verna, verba funditas.
<br><b>MERC.</b> Sacrufico ego tibi. <b>A.</b> Qui? <b>M.</b> Quia enim
te macto infortunio.


</P>

<p>
<b>***</b>
<b>Non. 342M</b>
<br><b>AMPH.</b> At ego te cruce et cruciatu mactabo, mastigia.&nbsp;&nbsp;&nbsp;&nbsp;<font size=2>1034a</font>

</P>

<p>
<b>Non. 354M</b>
<br><b>(MERC.)</b> Erus Amphitruo&lt;st> occupatus.&nbsp;&nbsp;&nbsp;&nbsp;<font size=2>1034b</font>

</P>

<p>
<b>Prisc. GL 2.564K</b>
<br><b>(MERC.)</b> abiendi nunc tibi etiam occasiost.&nbsp;&nbsp;&nbsp;&nbsp;&nbsp;<font size=2>1034c</font>

</P>

<p>
<b>Non. 543M</b>
<br><b>(MERC.)</b> Optimo iure infringatur aula cineris in caput.&nbsp;&nbsp;<font size=2>1034d</font>

</P>

<p>
<b>Non. 543M</b>
<br><b>(MERC.)</b> Ne tu postules matulam unam tibi aquae infundi in caput.&nbsp;&nbsp;<font size=2>1034e</font>

</P>

<p>
<b>Non. 44M</b>
<br><b>(MERC.)</b> Laruatu's. edepol hominem miserum. medicum quaerita.&nbsp;&nbsp;&nbsp;&nbsp;<font size=2>1034f</font>

</P>

<p>
<b>Non. 105M</b>
<br><b>(ALC.)</b> Exiuravisti te mihi dixe per iocum.&nbsp;&nbsp;&nbsp;&nbsp;&nbsp;&nbsp;<font size=2>1034g</font>

</P>

<p>
<b>Non. 44M, 247M</b>
<br><b>(ALC.)</b> Quaeso advenienti morbo medicari iube:&nbsp;&nbsp;&nbsp;&nbsp;&nbsp;<font size=2>1034h</font>
<br>tu certe aut laruatus aut cerritus es.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1034i</font>

</P>

<p>
<b>Non. 237M</b>
<br><b>(ALC.)</b> Nisi hoc ita factum est, proinde ut factum esse autumo,&nbsp;&nbsp;&nbsp;&nbsp;<font size=2>1034j</font>
<br>non causam dico quin vero insimules probri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1034k</font>

</P>

<p>
<b>Non. 182M</b>
<br><b>(AMPH.)</b> Cuius? quae me absente corpus volgavit suom.&nbsp;&nbsp;&nbsp;<font size=2>1034l</font>

</P>

<p>
<b>Non. 473M</b>
<br><b>(AMPH.)</b> Quid minitabas te facturum, si istas pepulissem fores?&nbsp;&nbsp;&nbsp;<font size=2>1034m</font>

</P>

<p>
<b>Prisc. GL 2.168K, 2.321K</b>
<br><b>(AMPH.)</b> Ibi scrobes ecfodito &lt;tu> plus sexagenos in die.&nbsp;&nbsp;&nbsp;&nbsp;<font size=2>1034n</font>

</P>

<p>
<b>Serv. A. 8.127</b>
<br><b>(AMPH.)</b> Noli pessimo precari.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1034o</font>

</P>

<p>
<b>Non. 233M</b>
<br><b>(BLEPH.)</b> animam comprime&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1034p</font>

</P>

<p>
<b>Non. 453M</b>
<br><b>(IVPP.)</b> Manifestum hunc optorto collo teneo furem flagiti.&nbsp;&nbsp;&nbsp;<font size=2>1034q</font>

</P>

<p>
<b>Non. 331M</b>
<br><b>(AMPH.)</b> Immo ego hunc, Thebani cives, qui domi uxorem meam&nbsp;&nbsp;&nbsp;&nbsp;<font size=2>1034r</font>
<br>impudicitia impedivit, teneo, thensaurum stupri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1034s</font>

</P>

<p>
<b>Non. 454M</b>
<br><b>(AMPH.)</b> Nilne te pudet, sceleste, populi in conspectum ingredi?&nbsp;&nbsp;&nbsp;&nbsp;<font size=2>1034t</font>

</P>

<p>
<b>Gloss. Plaut.</b>
<br><b>(AMPH.)</b> clandestino&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1034u</font>

</P>

<p>
<b>Non. 285M</b>
<br><b>(AMPH sive IVPP.)</b> Qui nequeas nostrorum uter sit Amphitruo decernere.&nbsp;&nbsp;&nbsp;<font size=2>1034v</font>

</P>

<p>
<b>IV.iii</b>
<br><b>(BLEPH.)</b> Vos inter vos partite; ego abeo, mihi negotium est;
<br>neque ego umquam usquam tanta mira me vidisse censeo.
<br><b>AMPH.</b> Blepharo, quaeso ut advocatus mi adsis neve abeas. <b>BLEPH.</b>
Vale.
<br>quid opust me advocato, qui utri sim advocatus nescio?&#151;
<br><b>IVPP.</b> Intro ego hinc eo. Alcumena parturit.&#151; <b>AMPH.</b> Perii
miser.

<br>quid ego &lt;faciam>, quem advocati iam atque amici deserunt?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1040</font>
<br>numquam edepol me inultus istic ludificabit, quisquis est;
<br>nam iam ad regem recta me ducam resque ut facta est eloquar.~
<br>ego pol illum ulciscar hodie Thessalum veneficum,
<br>qui pervorse perturbavit familiae mentem meae.
<br>sed ubi illest? intro edepol abiit, credo ad uxorem meam.&nbsp;&nbsp;&nbsp;&nbsp;<font size=2>1045</font>
<br>qui me Thebis alter vivit miserior? quid nunc agam,
<br>quem omnes mortales ignorant et ludificant ut lubet.
<br>certumst, intro rumpam in aedis: ubi quemque hominem aspexero,
<br>si ancillam seu servom sive uxorem sive adulterum
<br>seu patrem sive avom videbo, obtruncabo in aedibus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1050</font>
<br>neque me Iuppiter neque di omnes id prohibebunt, si volent,
<br>quin sic faciam ut constitui. pergam in aedis nunciam.
</p>

<p class=shortborder></p>

<p>
<b>ACTVS V</b>
</P>

<p>
<b>V.i</b>
<br><b>BROMIA</b> Spes atque opes vitae meae iacent sepultae in pectore,
<br>neque ullast confidentia iam in corde, quin amiserim;
<br>ita mihi videntur omnia, mare terra caelum, consequi,&nbsp;&nbsp;&nbsp;&nbsp;&nbsp;&nbsp;&nbsp;<font size=2>1055</font>
<br>iam ut opprimar, ut enicer. me miseram, quid agam nescio.
<br>ita tanta mira in aedibus sunt facta. vae miserae mihi,
<br>animo malest, aquam velim. corrupta sum atque absumpta sum.
<br>caput dolet, neque audio, nec oculis prospicio satis,
<br>nec me miserior femina est neque ulla videatur magis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1060</font>
<br>ita erae meae hodie contigit. nam ubi parturit, deos sibi invocat,
<br>strepitus, crepitus, sonitus, tonitrus: ut subito, ut propere, ut valide
tonuit!
<br>ubi quisque institerat, concidit crepitu. ibi nescio quis maxuma
<br>voce exclamat: 'Alcumena, adest auxilium, ne time:
<br>et tibi et tuis propitius caeli cultor advenit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1065</font>
<br>exsurgite' inquit 'qui terrore meo occidistis prae metu.'
<br>ut iacui, exsurgo. ardere censui aedis, ita tum confulgebant.
<br>ibi me inclamat Alcumena; iam ea res me horrore adficit,
<br>erilis praevertit metus: accurro, ut sciscam quid velit.
<br>atque illam geminos filios pueros peperisse conspicor;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1070</font>
<br>neque nostrum quisquam sensimus, quom peperit, neque providimus.
<br>sed quid hoc? quis hic est senex, qui ante aedis nostras sic iacet?
<br>numnam hunc percussit Iuppiter?
<br>credo edepol, nam, pro Iuppiter, sepultust quasi sit mortuos.
<br>ibo et cognoscam, quisquis est. Amphitruo hic quidem &lt;est> erus
meus.&nbsp;&nbsp;&nbsp;&nbsp;<font size=2>1075</font>
<br>Amphitruo. <b>A.</b> Perii. <b>B.</b> Surge. <b>A.</b> Interii. <b>B.</b>
Cedo manum. <b>A.</b> Quis me tenet?
<br><b>BR.</b> Tua Bromia ancilla. <b>AM.</b> Totus timeo, ita me increpuit
Iuppiter.
<br>nec secus est, quasi si ab Acherunte veniam. sed quid tu foras
<br>egressa es? <b>BROM.</b> Eadem nos formido timidas terrore impulit
<br>in aedibus, tu ubi habitas. nimia mira vidi. vae mihi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1080</font>
<br>Amphitruo, ita mihi animus etiam nunc abest. <b>AMPH.</b> Agedum expedi:
<br>scin me tuom esse erum Amphitruonem? <b>B.</b> Scio. <b>A.</b> Vide
etiam nunc. <b>B.</b> Scio.
<br><b>AMPH.</b> Haec sola sanam mentem gestat meorum familiarium.
<br><b>BROM.</b> Immo omnes sani sunt profecto. <b>A.</b> At me uxor insanum
facit
<br>suis foedis factis. <b>BROM.</b> At ego faciam, tu idem ut aliter praedices,&nbsp;&nbsp;&nbsp;&nbsp;&nbsp;<font size=2>1085</font>
<br>Amphitruo, piam et pudicam esse tuam uxorem ut scias.
<br>de ea re signa atque argumenta paucis verbis eloquar.
<br>omnium primum: Alcumena geminos peperit filios.
<br><b>A.</b> Ain tu, geminos? <b>B.</b> Geminos. <b>A.</b> Di me servant.
<b>B.</b>
Sine me dicere,
<br>ut scias tibi tuaeque uxori deos esse omnis propitios.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1090</font>
<br><b>AMPH.</b> Loquere. <b>BROM.</b> Postquam parturire hodie uxor occepit
tua,
<br>ubi utero exorti dolores, ut solent puerperae
<br>invocat deos immortales, ut sibi auxilium ferant,
<br>manibus puris, capite operto. ibi continuo contonat
<br>sonitu maxumo; aedes primo ruere rebamur tuas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1095</font>
<br>aedes totae confulgebant tuae, quasi essent aureae.
<br><b>AMPH.</b> Quaeso absolvito hinc me extemplo, quando satis deluseris.
<br>quid fit deinde? <b>BROM.</b> Dum haec aguntur, interea uxorem tuam
<br>neque gementem neque plorantem nostrum quisquam audivimus;
<br>ita profecto sine dolore peperit. <b>AMPH.</b> Iam istuc gaudeo,&nbsp;&nbsp;&nbsp;&nbsp;&nbsp;&nbsp;&nbsp;<font size=2>1100</font>
<br>utut erga me merita est. <b>BROM.</b> Mitte ista atque haec quae dicam
accipe.
<br>postquam peperit, pueros lavere iussit nos. occepimus.
<br>sed puer ille quem ego lavi, ut magnust et multum valet!
<br>neque eum quisquam colligare quivit incunabulis.
<br><b>AMPH.</b> Nimia mira memoras; si istaec vera sunt, divinitus&nbsp;&nbsp;&nbsp;&nbsp;&nbsp;<font size=2>1105</font>
<br>non metuo quin meae uxori latae suppetiae sient.
<br><b>BROM.</b> Magis iam faxo mira dices. postquam in cunas conditust,
<br>devolant angues iubati deorsum in impluvium duo
<br>maximi: continuo extollunt ambo capita. <b>AMPH.</b> Ei mihi.
<br><b>BROM.</b> Ne pave. sed angues oculis omnis circumvisere.&nbsp;&nbsp;&nbsp;&nbsp;&nbsp;<font size=2>1110</font>
<br>postquam pueros conspicati, pergunt ad cunas citi.
<br>ego cunas recessim rursum vorsum trahere et ducere,
<br>metuens pueris, mihi formidans; tantoque angues acrius
<br>persequi. postquam conspexit angues ille alter puer,
<br>citus e cunis exilit, facit recta in anguis impetum:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1115</font>
<br>alterum altera prehendit eos manu perniciter.
<br><b>AMPH.</b> Mira memoras, nimis formidolosum facinus praedicas;
<br>nam mihi horror membra misero percipit dictis tuis.
<br>quid fit deinde? porro loquere. <b>BROM.</b> Puer ambo angues enicat.
<br>dum haec aguntur, voce clara exclamat uxorem tuam&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1120</font>
<br><b>A.</b> Quis homo? <b>B.</b> Summus imperator divom atque hominum
Iuppiter.
<br>is se dixit cum Alcumena clam consuetum cubitibus,
<br>eumque filium suom esse qui illos angues vicerit;
<br>alterum tuom esse dixit puerum. <b>AMPH.</b> Pol me haud paenitet,
<br>si licet boni dimidium mihi dividere cum Iove.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1125</font>
<br>abi domum, iube vasa pura actutum adornari mihi,
<br>ut Iovis supremi multis hostiis pacem expetam.
<br>ego Teresiam coniectorem advocabo et consulam
<br>quid faciundum censeat; simul hanc rem ut facta est eloquar.
<br>sed quid hoc? quam valide tonuit. di, obsecro vostram fidem.&nbsp;&nbsp;&nbsp;&nbsp;<font size=2>1130</font>
</P>

<p>
<b>V.ii</b>
<br><b>IVPPITER</b> Bono animo es, adsum auxilio, Amphitruo, tibi et tuis:
<br>nihil est quod timeas. hariolos, haruspices
<br>mitte omnes; quae futura et quae facta eloquar,
<br>multo adeo melius quam illi, quom sum Iuppiter.
<br>primum omnium Alcumenae usuram corporis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1135</font>
<br>cepi, et concubitu gravidam feci filio.
<br>tu gravidam item fecisti, cum in exercitum
<br>profectu's: uno partu duos peperit simul.
<br>eorum alter, nostro qui est susceptus semine,
<br>suis factis te immortali adficiet gloria.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1140</font>
<br>tu cum Alcumena uxore antiquam in gratiam
<br>redi: haud promeruit quam ob rem vitio vorteres;
<br>mea vi subactast facere. ego in caelum migro.&#151;

</P>

<p>
<b>V.iii</b>
<br><b>AMPH.</b> Faciam ita ut iubes et te oro, promissa ut serves tua.
<br>ibo ad uxorem intro, missum facio Teresiam senem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<font size=2>1145</font>
</P>

<div class="footer">
	<p>
		<a href="/plautus.html">Plautus</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY>
</HTML>