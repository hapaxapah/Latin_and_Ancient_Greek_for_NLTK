<html>
	<head>
		<title>
			Cicero: ad Atticum XV
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>M. TVLLI CICERONIS EPISTVLARVM AD ATTICVM LIBER QVINTVS DECIMVS
</p>

<P class=smallborder></P>

<p class=margin>
<A href="#1">1</A>&nbsp;&nbsp;<A href="#1a">1a</A>&nbsp;&nbsp;<A  href="#2">2</A>&nbsp;&nbsp;<A href="#3">3</A>&nbsp;&nbsp;<A href="#4">4</A>&nbsp;&nbsp;<A href="#4a">4a</A>&nbsp;&nbsp;<A  href="#5">5</A>&nbsp;&nbsp; <A  href="#6">6</A>&nbsp;&nbsp;<A href="#7">7</A>&nbsp;&nbsp;<A href="#8">8</A>&nbsp;&nbsp;<A href="#9">9</A>&nbsp;&nbsp;<A href="#10">10</A>&nbsp;&nbsp;<A href="#11">11</A>&nbsp;&nbsp; <A href="#12">12</A>&nbsp;&nbsp;<A href="#13">13</A>&nbsp;&nbsp;<A  href="#14">14</A>&nbsp;&nbsp;<A href="#15">15</A>&nbsp;&nbsp;<A href="#16">16</A>&nbsp;&nbsp;<A href="#16a">16a</A>&nbsp;&nbsp;<A  href="#17">17</A>&nbsp;&nbsp;<A href="#18">18</A>&nbsp;&nbsp;<A  href="#19">19</A>&nbsp;&nbsp;<A href="#20">20</A>&nbsp;&nbsp;<A href="#21">21</A>&nbsp;&nbsp;<A  href="#22">22</A>&nbsp;&nbsp;<A href="#23">23</A>&nbsp;&nbsp;<A href="#24">24</A>&nbsp;&nbsp;<A  href="#25">25</A>&nbsp;&nbsp;<A href="#26">26</A>&nbsp;&nbsp;<A href="#27">27</A>&nbsp;&nbsp;<A  href="#28">28</A>&nbsp;&nbsp;<A href="#29">29</A>
</p>

<P class=smallborder></P>

<p>
<CENTER><B><A name=1></A>15.1<BR>Scr. in Puteolano xvi K. Iun. a.  710 (44).<BR>CICERO ATTICO SAL.</B></center>
</p>

<P>
O factum male de Alexione! incredibile est quanta me molestia  adfecerit, nec me hercule ex ea parte maxime quod plerique mecum, 'ad quem  igitur te medicum conferes?' quid mihi iam medico? aut si opus est, tanta  inopia est? amorem erga me, humanitatem suavitatemque desidero. etiam  illud. quid est quod non pertimescendum sit cum hominem temperantem,  summum medicum tantus improviso morbus oppresserit? sed ad haec omnia una  consolatio est quod ea condicione nati sumus ut nihil quod homini accidere  possit recusare debeamus. 
</p>

<P>
[2] &nbsp;de Antonio iam antea tibi scripsi non esse eum a  me conventum. venit enim Misenum cum ego essem in Pompeiano. Inde  ante profectus est quam ego eum venisse cognovi. sed casu, cum legerem  tuas litteras, Hirtius erat apud me in Puteolano. ei legi et egi. primum quod  attinet, nihil mihi concedebat, deinde ad summam arbitrum me statuebat non  modo huius rei sed totius consulatus sui. Cum Antonio autem sic agemus ut  perspiciat, si in eo negotio nobis satis fecerit, totum me futurum suum.  Dolabellam spero domi esse. 
</p>

<P>
[3] redeamus ad nostros. de quibus tu bonam spem te  significas habere propter edictorum humanitatem. ego autem perspexi, cum a  me xvii Kal. de Puteolano Neapolim Pansae conveniendi causa  proficisceretur Hirtius, omnem eius sensum. seduxi enim et ad pacem sum  cohortatus. non poterat scilicet negare se velle pacem, sed non minus se  nostrorum arma timere quam Antoni, et tamen utrosque non sine causa  praesidium habere, se autem utraque arma metuere. quid quaeris? <FONT  face="Sgreek,Sgreek Fixed,Sgreek Medium">ou)de\n u(gie/j.</FONT> 
</p>

<P>
[4] &nbsp;de Quinto filio tibi adsentior. patri quidem  certe gratissimae bellae tuae litterae fuerunt. Caerelliae vero facile  satis feci; nec valde laborare mihi visa est, et si illa, ego certe  non laborarem. istam vero quam tibi molestam scribis esse auditam a te  esse omnino demiror. nam quod eam conlaudavi apud amicos audientibus  tribus filiis eius et filia tua, <FONT  face="Sgreek,Sgreek Fixed,Sgreek Medium">to\ e)k tou/tou</FONT> quid est hoc?
</p>

<P class=poetry>
quid est au/tem cur ego pe/rsonatus a/mbulem? 
</p>

<P>
parumne foeda persona  est ipsius senectutis? quod Brutus rogat ut ante Kalendas, ad me quoque  scripsit et fortasse faciam. sed plane quid velit nescio. quid enim illi  adferre consili possum, cum ipse egeam consilio et cum ille suae  immortalitati melius quam nostro otio consuluerit? de regina rumor  exstinguitur. de Flamma, obsecro te, si quid potes.
</p>

<P class=smallborder></P>

<p>
<CENTER><B><A name=1a></A>15.1a<BR>Scr. in Sinuessano xv K. Iun. a. 710 (44).<BR>CICERO ATTICO SAL.</B></center>
</p>

<P>
Heri dederam ad te litteras exiens e Puteolano deverteramque in  Cumanum. ibi bene valentem videram Piliam. quin etiam paulo &lt;post&gt;  Cumis eam vidi. venerat enim in funus; cui funeri ego quoque operam dedi.  Cn. Lucullus familiaris noster matrem efferebat. mansi igitur eo die in  Sinuessano atque inde mane postridie Arpinum proficiscens hanc epistulam  exaravi. 
</p>

<P>
[2] erat autem nihil novi quod aut scriberem aut ex te  quaererem, nisi forte hoc ad rem putas pertinere. Brutus noster misit ad  me orationem suam habitam in contione Capitolina petivitque a me ut eam ne  ambitiose corrigerem ante quam ederet. est autem oratio scripta  elegantissime sententiis, verbis, ut nihil possit ultra. ego tamen si  illam causam habuissem, scripsissem ardentius. <FONT  face="Sgreek,Sgreek Fixed,Sgreek Medium">U(po/qesij</FONT> vides quae sit  &lt;et&gt; persona dicentis. itaque eam corrigere non potui. quo enim in  genere Brutus noster esse vult et quod iudicium habet de optimo genere  dicendi, id ita consecutus in ea oratione est ut elegantius esse nihil  possit; sed ego secutus aliud sum sive hoc recte sive non recte. tu tamen  velim eam orationem legas, nisi forte iam legisti, certioremque me facias  quid iudices ipse. quamquam vereor ne cognomine tuo lapsus <FONT  face="Sgreek,Sgreek Fixed,Sgreek Medium">u(perattiko\j</FONT> sis in  iudicando. sed si recordabere <FONT  face="Sgreek,Sgreek Fixed,Sgreek Medium">Dhmosqe/nouj</FONT> fulmina, tum  intelleges posse et <FONT  face="Sgreek,Sgreek Fixed,Sgreek Medium">a)ttikw/tata</FONT> &lt;et&gt;  gravissime dici. sed haec coram. nunc nec sine epistula nec cum inani  epistula volui ad te Metrodorum venire.
</p>

<P class=smallborder></P>

<p>
<CENTER><B><A name==2></A>15.2<BR>Scr. in Vescino xv K. Iun. a. 710 (44).<BR>CICERO ATTICO SAL.</B></center>
</p>

<P>
xv Kal. e Sinuessano proficiscens cum dedissem ad te  litteras devertissemque&nbsp;acutius&nbsp; in Vescino accepi a tabellario tuas litteras; in  quibus nimis multa de Buthroto. non enim tibi ea res maiori curae aut est  aut erit quam mihi. sic enim decet te mea curare, tua me. quam ob rem id  quidem sic susceptum est mihi ut nihil sim habiturus antiquius. 
</p>

<P>
[2] &nbsp;L. Antonium contionatum esse cognovi tuis litteris  et aliis sordide; sed id quale fuerit nescio; nihil enim scripti. de  Menedemo probe. Quintus certe ea dictitat quae scribis. consilium meum a te  probari quod ea non scribam quae tu a me postularis facile patior, multoque  magis id probabis, si orationem eam de qua hodie ad te scripsi legeris. quae  de legionibus scribis, ea vera sunt. sed non satis hoc mihi videris  tibi persuasisse qui de Buthrotiis nostris per senatum speres confici posse&nbsp;  quod puto. tantum&nbsp; enim video, non videmur esse victuri, sed, ut iam nos  hoc fallat, de Buthroto te non fallet. 
</p>

<P>
[3] de Octavi contione idem sentio quod tu, ludorumque eius  apparatus et Matius ac Postumus mihi procuratores non placent; Saserna  conlega dignus. sed isti omnes, quem ad modum sentis, non minus otium  timent quam nos arma. Balbum levari invidia per nos velim, sed ne ipse  quidem id fieri posse confidit. itaque alia cogitat. 
</p>

<P>
[4] quod prima disputatio Tusculana te confirmat sane  gaudeo; neque enim ullum est perfugium aut melius aut paratius. Flamma  quod bene loquitur non moleste fero. Tyndaritanorum causa, de qua causa  laborat, quae sit ignoro. hos tamen . . . . <FONT  face="Sgreek,Sgreek Fixed,Sgreek Medium">Pente/loipon</FONT> movere ista  videntur in primis erogatio pecuniae. de Alexione doleo, sed quoniam  inciderat in tam gravem morbum, bene actum cum illo arbitror. quos tamen  secundos heredes scire velim et diem testamenti.
</p>

<P class=smallborder></P>

<p>
<CENTER><B><A name=3></A>15.3<BR>Scr. in Arpinati xt K. Iun. a. 710 (44).<BR>CICERO ATTICO SAL.</B></center>
</p>

<P>
undecimo Kal. accepi in Arpinati duas epistulas tuas, quibus  duabus meis respondisti. Vna erat xv Kal., altera xii data. ad superiorem  igitur prius. accurres in Tusculanum, ut scribis; quo me vi Kal.  venturum arbitrabar. quod scribis parendum victoribus, non mihi quidem cui  sunt multa potiora. nam illa quae recordaris Lentulo et Marcello  consulibus acta in aede Apollinis, nec causa eadem est nec simile tempus,  praesertim cum Marcellum scribas aliosque discedere. erit igitur nobis  coram odorandum et constituendum tutone Romae esse possimus. Novi  conventus habitatores sane movent; in magnis enim versamur angustiis. sed sunt  ista parvi; quin et maiora contemnimus. calvae testamentum cognovi,  hominis turpis ac sordidi; tabula Demonici quod tibi curae est gratum. de&nbsp;malo&nbsp;  scripsi iam pridem ad Dolabellam accuratissime, modo redditae litterae  sint. eius causa et cupio et debeo. 
</p>

<P>
 [2] venio ad propiorem. cognovi de  Alexione quae desiderabam. Hirtius est tuus. Antonio,&nbsp;quoniam&nbsp; est, volo peius esse.  de Quinto filio, ut scribis,&nbsp;A. M. C.&nbsp; de patre coram agemus. Brutum omni re  qua possum cupio iuvare. cuius de oratiuncula idem te quod me sentire  video. sed parum intellego quid me velis scribere quasi a Bruto habita  oratione, cum ille ediderit. qui tandem convenit? an sic ut in tyrannum  iure optimo caesum? multa dicentur, multa scribentur a nobis sed alio modo  et tempore. de sella Caesaris bene tribuni; praeclaros etiam xiv ordines!  Brutum apud me fuisse gaudeo, modo et libenter fuerit et sat diu.
</p>

<P class=smallborder></P>

<p>
<CENTER><B><A name=4></A>15.4<BR>Scr. in Arpinati ix K Iun. a. 710 (44).<BR>CICERO ATTICO SAL.</B></center>
</p>

<P>
ix K. H. x fere a Q. Fufio venit tabellarius. nescio quid ab eo  litterularum, uti me sibi restituerem; sane insulse, ut solet, nisi forte,  quae non ames omnia videntur insulse fieri. scripsi ita ut te probaturum  existimo. mihi duas a te epistulas reddidit, unam xi, alteram x ad  recentiorem prius &nbsp;et leniorem&nbsp; laudo; si vero etiam Carfulenus, ' <FONT  face="Sgreek,Sgreek Fixed,Sgreek Medium">a)/nw potamw=n</FONT> .' Antoni  consilia narras turbulenta. atque utinam potius per populum agat quam per  senatum! quod quidem ita credo. sed mihi totum eius consilium ad bellum  spectare videtur, si quidem D. Bruto provincia eripitur. quoquo modo ego  de illius nervis existimo, non videtur fieri posse sine bello. sed non  cupio, quoniam cavetur Buthrotiis. rides? &nbsp;aps condoleo&nbsp; non mea potius  adsiduitate, diligentia, gratia perfici. 
</p>

<P>
[2] quod scribis te nescire quid nostris faciendum sit, iam  pridem me illa <FONT face="Sgreek,Sgreek Fixed,Sgreek Medium">a)pori/a </FONT> sollicitat. itaque stulta iam Iduum Martiarum est consolatio.  animis enim usi sumus virilibus, consiliis, mihi crede, puerilibus. excisa  enim est arbor, non evulsa. itaque quam fruticetur vides. redeamus igitur,  quoniam saepe usurpas, ad Tusculanas disputationes. Saufeium de te  celemus; ego numquam indicabo. quod te a Bruto scribis, ut certior fieret  quo die in Tusculanum essem venturus, ut ad te ante scripsi, vi Kal., et  quidem ibi te quam primum per videre velim. puto enim nobis Lanuvium  eundum et quidem non sine multo sermone. sed <FONT  face="Sgreek,Sgreek Fixed,Sgreek Medium">melh/sei</FONT> . 
</p>

<P>
[3] redeo ad superiorem. ex qua praetereo illa prima de  Buthrotiis; quae 'mihi sunt inclusa medullis,' sit modo, ut scribis, locus  agendi. de oratione Bruti prorsus contendis quom iterum tam multis verbis  agis. egone ut eam causam quam is scripsit? ego scribam non rogatus ab eo?  nulla <FONT face="Sgreek,Sgreek Fixed,Sgreek Medium">paregxei/rhsij </FONT> fieri potest contumeliosior. 'at' inquis ' <FONT  face="Sgreek,Sgreek Fixed,Sgreek Medium">(Hraklei/deion</FONT> aliquod.'  non recuso id quidem, sed et componendum argumentum est et scribendi  exspectandum tempus maturius. licet enim de me ut libet existimes (velim  quidem quam optime), si haec ita manant ut videntur (feres quod dicam), me  Idus Martiae non delectant. ille enim numquam revertisset, nos timor  confirmare eius acta non coegisset, aut, ut in Saufei eam relinquamque  Tusculanas disputationes ad quas tu etiam Vestorium hortaris, ita gratiosi  eramus apud illum (quem di mortuum perduint!) ut nostrae aetati, quoniam  interfecto domino liberi non sumus, non fuerit dominus ille fugiendus.  rubeo, mihi crede, sed iam scripseram; delere nolui. 
</p>

<P>
[4] &nbsp;de Menedemo vellem verum fuisset, de regina velim verum  sit. cetera coram, et maxime quid nostris faciendum sit, quid etiam nobis,  si Antonius militibus obsessurus est senatum. hanc epistulam si illius  tabellario dedissem, veritus sum ne solveret. itaque misi dedita. erat  enim rescribendum tuis.
</p>

<P class=smallborder></P>

<p>
<CENTER><B><A name=4a></A>15.4a<BR>Scr. in Tusculano vi K. Iun. a. 710 (44).<BR>CICERO ATTICO SAL.</B></center>
</p>

<P>
quam vellem Bruto studium tuum navare potuisses! ego igitur ad eum  litteras. ad Dolabellam Tironem misi cum mandatis et litteris. eum ad te  vocabis et si quid habebis quod placeat scribes. ecce autem de traverso L.  Caesar ut veniam ad se rogat in nemus aut scribam quo se venire velim;  Bruto enim placere se a me conveniri. O rem odiosam et inexplicabilem!  puto me ergo iturum et inde Romam, nisi quid mutaro. summatim adhuc ad te;  nihildum enim a Balbo. tuas igitur exspecto nec actorum solum sed etiam  futurorum.
</p>

<P class=smallborder></P>

<p>
<CENTER><B><A name=5></A>15.5<BR>Scr. in Tusculano v K. Iun. a. 710 (44).<BR>CICERO ATTICO SAL.</B></center>
</p>

<P>
a Bruto tabellarius rediit; attulit et ab eo et Cassio. consilium  meum magno opere exquirunt, Brutus quidem utrum de duobus. O rem miseram!  plane non habeo quid scribam. itaque silentio puto me usurum, nisi quid  aliud tibi videtur; sin tibi quid venit in mentem, scribe, quaeso. Cassius  vero vehementer orat ac petit ut Hirtium quam optimum faciam. sanum putas?&nbsp;  <FONT face="Sgreek,Sgreek Fixed,Sgreek Medium">o( qhsauro\j a)/nqrakej </FONT> . epistulam tibi misi. 
</p>

<P>
[2] ut tu de provincia Bruti et Cassi per senatus  consultum, ita scribit et Balbus et &lt;Oppius&gt;. Hirtius quidem se  afuturum (etenim iam in Tusculano est) mihique ut absim vehementer auctor  est, et ille quidem periculi causa quod sibi etiam fuisse dicit, ego  autem, etiam ut nullum periculum sit, tantum abest ut Antoni suspicionem  fugere nunc curem ne videar eius secundis rebus non delectari, ut mihi  causa ea sit cur Romam venire nolim ne illum videam. 
</p>

<P>
[3] &nbsp;Varro autem noster ad me epistulam misit sibi a nescio  quo missam (nomen enim delerat); in qua scriptum erat veteranos eos qui  reiciantur (nam partem esse dimissam) improbissime loqui, ut magno  periculo Romae sint futuri qui ab eorum partibus dissentire videantur.  quis porro noster itus, reditus, vultus, incessus inter istos? quod si, ut  scribis, L. Antonius in D. Brutum, reliqui in nostros, ego quid faciam aut  quo me pacto geram? mihi vero deliberatum est, ut nunc quidem est, abesse  ex ea urbe in qua non modo florui cum summa verum etiam servivi cum aliqua  dignitate; nec tam statui ex Italia exire, de quo tecum deliberabo, quam  istuc non venire.
</p>

<P class=smallborder></P>

<p>
<CENTER><B><A name=6></A>15.6<BR>Scr. in Tusculano vi K. Iun. vesperi a. 710 (44).<BR>CICERO ATTICO  SAL.</B></center>
</p>

<P>
cum ad me Brutus noster scripsisset et Cassius, ut Hirtium, qui adhuc  bonus fuisset (sciebam, neque eum confidebam fore mea auctoritate  meliorem; Antonio est enim fortasse iratior, causae vero amicissimus),  tamen ad eum scripsi eique dignitatem Bruti et Cassi commendavi. ille quid  mihi rescripsisset scire te volui, si forte idem tu quod ego existimares,  istos etiam nunc vereri ne forte ipsi nostri plus animi habeant quam  habent<BR>HIRTIVS CICERONI SVO SAL. 
</p>

<P>
[2] rurene iam redierim quaeris. an ego, cum omnes caleant,  ignaviter aliquid faciam? etiam ex urbe sum profectus, utilius enim statui  abesse. has tibi litteras exiens in Tusculanum scripsi. noli autem me tam  strenuum putare ut ad Nonas recurram. nihil enim iam video opus esse  nostra cura, quoniam praesidia sunt in tot annos provisa. Brutus et  Cassius utinam quam facile a te de me impetrare possunt ita per te  exorentur ne quod calidius ineant consilium! cedentis enim haec ais  scripsisse--quo aut qua re? 
</p>

<P>
[3] retine, obsecro te, Cicero, illos et noli sinere haec  omnia perire, quae funditus medius fidius rapinis, incendiis, caedibus  pervertuntur. tantum si quid timent caveant, nihil praeterea moliantur.  non &lt;medius&gt; fidius acerrimis consiliis plus quam etiam  inertissimis, dum modo diligentibus, consequentur. haec enim quae fluunt  per se diuturna non sunt; in contentione praesentis ad nocendum habent  viris. quid speres de illis in Tusculanum ad me scribe. 
</p>

<P>
[4] habes Hirti epistulam. cui rescripsi nil illos calidius  cogitare idque confirmavi. hoc qualecumque esset te scire volui. 
</p>

<P>
obsignata iam Balbus ad me Serviliam redisse, confirmare non  discessuros. nunc exspecto a te litteras.
</p>

<P class=smallborder></P>

<p>
<CENTER><B><A name=7></A>15.7<BR>Scr. in Tusculano v aut iv K. Iun. a. 710 (44).<BR>CICERO ATTICO  SAL.</B></center>
</p>

<P>
gratum quod mihi epistulas; quae quidem me delectarunt, in primis  Sexti nostri. dices, 'quia te laudat.' puto me hercule id quoque esse  causae, sed tamen etiam ante quam ad eum locum veni, valde mihi placebat  cum sensus eius de re publica&nbsp;cum tum&nbsp; scribendi. Servius vero pacificator  cum librariolo suo videtur obisse legationem et omnis captiunculas  pertimescere. debuerat autem non 'ex iure manum consertum' sed quae  sequuntur; tuque scribes.
</p>

<P class=smallborder></P>

<p>
<CENTER><B><A name=8></A>15.8<BR>Scr. in Tusculano prid. K. Iun. a. 710 (44).<BR>CICERO ATTICO  SAL.</B></center>
</p>

<P>
post tuum discessum binas a Balbo (nihil novi) itemque ab Hirtio, qui  se scribit vehementer offensum esse veteranis. exspectat animus quidnam  agam de K. [Mart.]. misi igitur Tironem et cum Tirone pluris quibus  singulis, ut quidque accidisset, dares litteras, atque etiam scripsi ad  Antonium de legatione, ne, si ad Dolabellam solum scripsissem, iracundus  homo commoveretur. quod autem aditus ad eum difficilior esse dicitur,  scripsi ad Eutrapelum ut is ei meas litteras redderet; legatione mihi opus  esse. honestior est votiva, sed licet uti utraque. 
</p>

<P>
 [2]    &nbsp;de te, quaeso, etiam atque etiam  vide. velim possis coram; si minus [possis], litteris idem consequemur.  Graeceius ad me scripsit C. Cassium sibi scripsisse homines comparari  qui armati in Tusculanum mitterentur.&nbsp;id quidem mihi videbatur&nbsp;; sed cavendum  tamen&nbsp;ut ille quae&nbsp; plures videndae. sed aliquid crastinus dies ad cogitandum  nobis&nbsp;dare&nbsp;.
</p>

<P class=smallborder></P>

<p>
<CENTER><B><A name=9></A>15.9<BR>Scr. in Tusculano iv Non. Iun. a. 710 (44).<BR>CICERO ATTICO  SAL.</B></center>
</p>

<P>
iiiii non. vesperi a Balbo redditae mihi litterae fore Nonis senatum,  ut Brutus in Asia, Cassius in Sicilia frumentum emendum et ad urbem  mittendum curarent. O rem miseram! primum ullam ab istis, dein, si  aliquam, hanc legatoriam provinciam! atque haud scio an melius sit quam  ad Eurotam sedere. sed haec casus gubernabit. ait autem eodem tempore  decretum iri ut et iis et reliquis praetoriis provinciae decernantur. hoc  certe melius quam illa <FONT  face="Sgreek,Sgreek Fixed,Sgreek Medium">Persikh\</FONT> porticus;  nolo enim Lacedaemonem longinquo quom Lanuvium existimavit. 'rides' inquies  'in talibus rebus?' quid faciam? plorando fessus sum. 
</p>

<P>
[2] &nbsp;di immortales! quam me conturbatum tenuit epistulae  tuae prior pagina! quid autem iste in domo tua casus armorum? sed hunc  quidem nimbum cito transisse laetor. tu quid egeris tua cum tristi tum  etiam difficili ad consiliandum legatione vehementer exspecto; est enim  inexplicabilis. ita circumsedemur copiis omnibus. me quidem Bruti litterae  quas ostendis a te lectas ita perturbarunt ut, quamquam ante egebam  consilio, tamen animi dolore sim tardior. sed plura, cum ista cognoro. hoc  autem tempore quod scriberem nihil erat, eoque minus quod dubitabam tu bas  ipsas litteras essesne accepturus. erat enim incertum visurusne te esset  tabellarius. ego tuas litteras vehementer exspecto.
</p>

<P class=smallborder></P>

<p>
<CENTER><B><A name=10></A>15.10<BR>Scr. in Tusculano Non. Iun. aut postr:die a. 710 (44).<BR>CICERO  ATTICO SAL.</B></center>
</p>

<P>
O Bruti amanter scriptas litteras! o iniquum tuum tempus qui ad eum ire  non possis! ego autem quid scribam? ut beneficio istorum utantur? quid  turpius? ut moliantur aliquid? nec audent nec iam possunt. age, quiescant  auctoribus nobis; quis incolumitatem praestat? si vero aliquid de Decimo  gravius, quae nostris vita, etiam si nemo molestus sit? ludos vero non  facere! quid foedius? frumentum imponere! quae est alia Dionis legatio aut  quod munus in re publica sordidius? prorsus quidem consilia tali in re ne  iis quidem tuta sunt qui dant; sed possim id neglegere proficiens; frustra  vero qui ingrediar? matris consilio cum utatur vel etiam precibus, quid me  interponam? sed tamen cogitabo quo genere utar litterarum; nam silere non  possum. statim igitur mittam vel Antium vel Circeios.
</p>

<P class=smallborder></P>

<p>
<CENTER><B><A name=11></A>15.11<BR>Scr. in Antiati a. d. vi Id. Iun. a. 710 (44).<BR>CICERO ATTICO  SAL.</B></center>
</p>

<P>
Antium veni a. d. vi Idus. Bruto iucundus noster adventus. deinde  multis audientibus, Servilia, Tertulla, Porcia, quaerere quid placeret.  aderat etiam Favonius. ego quod eram meditatus in via suadere ut uteretur  Asiatica curatione frumenti; nihil esse iam reliqui quod ageremus nisi ut  salvus esset; in eo etiam ipsi rei publicae esse praesidium. quam  orationem cum ingressus essem, Cassius intervenit. ego eadem illa  repetivi. hoc loco fortibus sane oculis Cassius (Martem spirare diceres)  se in Siciliam non iturum. 'egone ut beneficium accepissem contumeliam?'  'quid ergo agis?' inquam. at ille in Achaiam se iturum. 'quid tu' inquam  'Brute?' 'Romam,' inquit 'si tibi videtur.' 'mihi vero minime; tuto enim  non eris.' 'quid? si possem esse, placeretne?' 'atque ut omnino neque nunc  neque ex praetura in provinciam ires; sed auctor non sum ut te urbi  committas.' dicebam ea quae tibi profecto in mentem veniunt cur non esset  tuto futurus. 
</p>

<P>
[2] &nbsp;multo inde sermone querebantur atque id quidem  Cassius maxime, amissas occasiones Decimumque graviter accusabant. ego  negabam oportere praeterita, adsentiebar tamen. quomque ingressus essem  dicere quid oportuisset, nec vero quicquam novi sed ea quae cotidie omnes,  nec tamen illum locum attingerem, quemquam praeterea oportuisse tangi,  sed senatum vocari, populum ardentem studio vehementius incitari,  totam suscipi rem publicam, exclamat tua familiaris, 'hoc vero neminem  umquam audivi!' ego repressi. sed et Cassius mihi videbatur iturus  (etenim Servilia pollicebatur se curaturam ut illa frumenti curatio de  senatus consulto tolleretur), et noster cito deiectus est de illo inani  sermone&nbsp;velle esse&nbsp; dixerat. constituit igitur ut ludi absente se fierent suo  nomine. proficisci autem mihi in Asiam videbatur ab Antio velle. ne multa,  nihil me in illo a itinere praeter conscientiam meam delectavit. non enim  fuit committendum ut ille ex Italia prius quam a me conis ventus esset  discederet. hoc dempto munere amoris atque offici sequebatur, ut mecum  ipse, <FONT face="Sgreek,Sgreek Fixed,Sgreek Medium">(H deu=r' o(do/j soi  ti/ du/natai nu=n, qeopro/pe;</FONT> prorsus dissolutum offendi navigium  vel potius dissipatum. nihil consilio, nihil ratione, nihil ordine. itaque  etsi ne antea quidem dubitavi, tamen nunc eo minus evolare hinc idque quam  primum, 'ubi nec Pelopidarum facta neque famam audiam.' 
</p>

<P>
[4] et heus tu! ne forte sis nescius, Dolabella me sibi  legavit a. d. iii Nonas. id mihi heri vesperi nuntiatum est. votiva ne  tibi quidem placebat; etenim erat absurdum, quae si stetisset res publica  vovissem, ea me eversa illa vota dissolvere. et habent, opinor, liberae  legationes definitum tempus lege Iulia nec facile addi potest. aveo genus  legationis ut, cum velis, introire exire liceat; quod nunc mihi additum  est. bella est autem huius iuris quinquenni licentia. quamquam &gt;quid  de&lt; quinquennio cogitem? contrahi mihi negotium videtur. sed <FONT  face="Sgreek,Sgreek Fixed,Sgreek Medium">bla/sfhma</FONT> mittamus. 
</p>

<P class=smallborder></P>

<p>
<CENTER><B><A name=12></A>15.12<BR>Scr. in Antiati v aut iv Id. Iun. a. 710 (44).<BR>CICERO ATTICO SAL.</B></center>
</p>

<P>
bene me hercule de Buthroto. at ego Tironem ad Dolabellam cum litteris,  quia iusseras, miseram. quid nocet? de nostris autem Antiatibus satis  videbar plane scripsisse, ut non dubitares quin essent otiosi futuri  usurique beneficio Antoni contumelioso. Cassius frumentariam rem  aspernabatur; eam Servilia sublaturam ex senatus consulto se esse dicebat.  noster vero <FONT face="Sgreek,Sgreek Fixed,Sgreek Medium">kai\ ma/la  semnw=j</FONT> in Asiam, postea quam mihi est adsensus tuto se Romae esse  non posse (ludos enim absens facere malebat), statim ait se iturum simul  ac ludorum apparatum iis qui curaturi essent tradidisset. navigia  conligebat; erat animus in cursu. interea in isdem locis erant futuri. 
</p>

<P>
[2] Brutus quidem se aiebat Asturae. L. quidem Antonius  liberaliter litteris sine cura me esse iubet. habeo unum beneficium,  alterum fortasse, si in Tusculanum venerit. O negotia non ferenda! quae  feruntur tamen. <FONT face="Sgreek,Sgreek Fixed,Sgreek Medium">Tw=nde  ai)ti/an tw=n Brou/twn tij e)/xei.</FONT> in Octaviano, ut perspexi, sa  tis ingeni, satis animi, videbatur que erga nostros <FONT  face="Sgreek,Sgreek Fixed,Sgreek Medium">h(/rwaj</FONT> ita fore ut nos  vellemus animatus. sed quid aetati credendum sit, quid nomini, quid  hereditati, quid <FONT face="Sgreek,Sgreek Fixed,Sgreek Medium">kathxh/sei </FONT> , magni consili est vitricus quidem nihil censebat; quem  Asturae vidimus. sed tamen alendus est et, ut nihil aliud, ab Antonio  seiungendus. Marcellus praeclare, si praecipit&nbsp;nostro nostri&nbsp;. cui quidem ille deditus  mihi videbatur. Pansae autem et Hirtio non nimis credebat. bona indoles,  <FONT face="Sgreek,Sgreek Fixed,Sgreek Medium">e)a\n diamei/nh?</FONT> . 
</p>

<P class=smallborder></P>

<p>
<CENTER><B><A name=13></A>15.13<BR>Scr. in Puteolano viii K Nov. a. 710 (44).<BR>CICERO ATTICO SAL.</B></center>
</p>

<P>
viii Kal. duas a te accepi epistulas. respondebo igitur priori prius.  adsentior tibi ut nec duces simus nec agmen cogamus, faveamus tamen.  orationem tibi misi. eius custodiendae et proferendae arbitrium tuum. sed  quando illum diem cum tu edendam putes? 
</p>

<P>
[2] indutias quas scribis non intellego fieri posse. melior  est <FONT face="Sgreek,Sgreek Fixed,Sgreek Medium">a)nantifwnhsi/a </FONT> qua me usurum arbitror. quod scribis legiones duas Brundisium  venisse, vos omnia prius. scribes igitur quicquid audieris. 
</p>

<P>
[3] Varronis <FONT  face="Sgreek,Sgreek Fixed,Sgreek Medium">dia/logon</FONT> exspecto. iam  probo <FONT face="Sgreek,Sgreek Fixed,Sgreek Medium">(Hraklei/deion </FONT> , praesertim cum tu tanto opere delectere; sed quale velis  velim scire. quod ad te antea atque adeo prius scripsi (sic enim mavis),  ad scribendum&nbsp;tibi vere dicere&nbsp; fecisti me alacriorem. ad tuum enim iudicium  quod mihi erat notum addidisti Peducaei auctoritatem magnam quidem apud  &lt;me&gt; et in primis gravem. enitar igitur ne desideres aut industriam  meam aut diligentiam. Vettienum, ut scribis, et Faberium foveo. Clodium  nihil arbitror malitiose; quamquam--sed quod egerit. de libertate  retinenda, qua certe nihil est dulcius, tibi adsentior. itane Gallo  Caninio? &lt;O&gt; hominem nequam! quid enim dicam aliud? cautum  Marcellum! me sic, sed non tamen cautissimum. 
</p>

<P>
[4] &nbsp;longiori epistulae superiorique respondi. nunc  breviori propiorique quid respondeam nisi eam fuisse dulcissimam? res  Hispanienses valde bonae, modo Balbilium incolumem videam, subsidium  nostrae senectutis. de Anniano item, quod me valde observat Visellia. sed  haec quidem humana. de Bruto te nihil scire dicis, sed Servflia venisse  M. Scaptium&nbsp;eumque non qua pompa&nbsp; ad se tamen clam venturum sciturumque me  omnia; quae ego statim. interea narrat eadem Bassi servum venisse qui  nuntiaret legiones Alexandrinas in armis esse, Bassum arcessi, Cassium  exspectari. quid quaeris? videtur res publica ius suum reciperatura. sed  ne quid ante. nosti horum exercitationem in latrocinio et amentiam. 
</p>

<P>
[5] Dolabella vir optimus, etsi, cum scribebam secunda  mensa apposita, venisse eum ad Baias audiebam, tamen ad me ex Formiano  scripsit, quas litteras cum e balineo exissem accepi, sese de attributione  omnia summa fecisse. Vettienum accusat (tricatur scilicet ut monetalis),  sed ait totum negotium Sestium nostrum suscepisse, optimum quidem illum  virum nostrique amantissimum. quaero autem quid tandem Sestius in hac re  facere possit quod non quivis nostrum. sed si quid praeter spem erit,  facies ut sciam; sin est, ut arbitror, negotium perditum, scribes tamen  neque ista res commovebit. 
</p>

<P>
[6] nos hic <FONT  face="Sgreek,Sgreek Fixed,Sgreek Medium">filosofou=men</FONT> (quid enim  aliud?) et <FONT face="Sgreek,Sgreek Fixed,Sgreek Medium">ta\ peri\ tou=  kaqh/kontoj</FONT> magnifice explicamus <FONT  face="Sgreek,Sgreek Fixed,Sgreek Medium">prosfwnou=men</FONT> que  Ciceroni; qua de re enim potius pater filio? deinde alia. quid quaeris?  exstabit opera peregrinationis huius. Varronem hodie aut cras venturum  putabant; ego autem in Pompeianum properabam, non quo hoc loco quicquam  pulchrius sed interpellatores illic minus molesti. sed perscribe, quaeso,  quae causa sit Myrtili (poenas quidem illum pependisse audivi) et satisne  pateat unde corruptus. 
</p>

<P>
[7] &nbsp;haec cum scriberem, tantum quod existimabam ad te  orationem esse perlatam. Hui, quam timeo quid existimes! etsi quid ad me?  quae non sit foras proditura nisi re publica reciperata. de quo quid  sperem non audeo scribere.
</p>

<P class=smallborder></P>

<p>
<CENTER><B><A name=14></A>15.14<BR>Scr. in Tusculano v K. Quint. a. 710 (44).<BR>CICERO ATTICO SAL.</B></center>
</p>

<P>
vi Kalend. accepi a Dolabella litteras. quarum exemplum tibi misi. in  quibus erat omnia se fecisse quae tu velles. statim ei rescripsi et multis  verbis gratias egi. sed tamen ne miraretur cur idem iterum facerem, hoc  causae sumpsi quod ex te ipso coram antea nihil potuissem cognoscere. sed  quid multa? litteras hoc exemplo dedi:<BR>CICERO DOLABELLAE COS. SVO. 
</p>

<P>
[2] antea cum litteris  Attici nostri de tua summa liberalitate summoque erga se beneficio certior  factus essem cumque tu ipse etiam ad me scripsisses te fecisse ea quae nos  voluissemus, egi tibi gratias per litteras iis verbis ut intellegeres nihil te  mihi gratius facere potuisse. postea vero quam ipse Atticus ad me venit in  Tusculanum huius unius rei causa tibi ut apud me gratias ageret, cuius eximiam  quandam et admirabilem in causa Buthrotia voluntatem et singularem erga se  amorem perspexisset, teneri non potui quin tibi apertius illud idem his litteris  declararem. ex omnibus enim, mi Dolabella, studiis in me et officiis quae summa  sunt hoc scito mihi et amplissimum videri et gratissimum esse quod perfeceris ut  Atticus intellegeret quantum ego te, quantum tu me amares. 
</p>

<P>
quod reliquum est, Buthrotiam a et causam et  civitatem, quamquam a te constituta est (beneficia autem nostra tueri  solemus), tamen velim receptam in fidem tuam a meque etiam atque etiam  tibi commendatam auctoritate et auxilio tuo tectam velis esse. satis erit  in perpetuum Buthrotiis praesidi magnaque cura et sollicitudine Atticum et  me liberaris, si hoc honoris mei causa susceperis ut eos semper a te  defensos velis. quod ut facias te vehementer etiam atque etiam rogo. 
</p>

<P>
[4] his litteris scriptis me ad <FONT  face="Sgreek,Sgreek Fixed,Sgreek Medium">sunta/ceij</FONT> dedi; quae  quidem vereor ne miniata cerula tua pluribus locis notandae sint. ita sum  <FONT face="Sgreek,Sgreek Fixed,Sgreek Medium">mete/wroj</FONT> et magnis  cogitationibus impeditus.
</p>

<P class=smallborder></P>

<p>
<CENTER><B><A name=15></A>15.15<BR>Scr. in Antiati Id. Iun. a. 710 (44).<BR>CICERO ATTICO SAL.</B></center>
</p>

<P>
L. Antonio male sit, si quidem Buthrotiis molestus est! ego  testimonium composui quod cum voles obsignabitun nummos Arpinatium, si L.  Fadius aedilis petet, vel omnis reddito. ego ad te alia epistula  scripsi &lt;de&gt; HS C_X_ quae Statio curarentur. si ergo petet Fadius, ei  volo reddi, praeter Fadium nemini. apud me&nbsp;item puto depositum&nbsp; id scripsi ad  Erotem ut redderet. 
</p>

<P>
[2] reginam odi. id me iure facere scit sponsor promissorum  eius Ammonius, quae quidem erant <FONT  face="Sgreek,Sgreek Fixed,Sgreek Medium">filo/loga</FONT> et dignitatis  meae ut vel in contione dicere auderem. Saran autem, praeterquam quod  nefarium hominem, cognovi praeterea in me contumacem. semel eum omnino  domi meae vidi. cum <FONT  face="Sgreek,Sgreek Fixed,Sgreek Medium">filofro/nwj</FONT> ex eo  quaererem quid opus esset, Atticum se dixit quaerere. superbiam autem  ipsius reginae, cum esset trans Tiberim in hortis, commemorare sine magno  dolore non possum. nihil igitur cum istis; nec tam animum me quam  stomachum habere arbitrantur. 
</p>

<P>
[3] profectionem meam, ut video, Erotis dispensatio  impedit. nam cum ex reliquis quae Nonis Aprilibus fecit abundare debeam,  cogor mutuari, quodque ex istis fructuosis rebus receptum est, id ego ad  illud fanum sepositum putabam. sed haec Tironi mandavi quem ob eam causam  Romam misi; te nolui impeditum impedire. 
</p>

<P>
[4]  &nbsp;Cicero noster quo modestior est eo me magis  commovet. ad me enim de hac re nihil scripsit ad quem nimirum potissimum  debuit; scripsit hoc autem ad Tironem, sibi post Kalend. Aprilis (sic enim  annuum tempus confici) nihil datum esse. tibi pro tua natura semper  placuisse teque existimasse&nbsp;id etiam ad dignitatem meam pertinere eum non modo  perliberaliter a nobis sed etiam ornate cumulateque tractari. qua re velim  cures (nec tibi essem molestus, si per alium hoc agere possem) ut  permutetur Athenas quod sit in annuum sumptum ei. scilicet Eros numerabit.  eius rei causa Tironem misi. curabis igitur et ad me si quid tibi de eo  videbitur scribes.
</p>

<P class=smallborder></P>

<p>
<CENTER><B><A name=16></A>15.16<BR>Scr. in Antiati iii aut prid. Id. Iun. a. 710 (44).<BR>CICERO ATTICO  SAL.</B></center>
</p>

<P>
tandem a Cicerone tabellarius et me hercule litterae <FONT  face="Sgreek,Sgreek Fixed,Sgreek Medium">pepinwme/nwj</FONT> scriptae,  quod ipsum <FONT face="Sgreek,Sgreek Fixed,Sgreek Medium">prokoph\n </FONT> aliquam significat, itemque ceteri praeclara scribunt; Leonides  tamen retinet suum illud 'adhuc,' summis vero laudibus Herodes. quid  quaeris? vel verba mihi dari facile patior in hoc meque libenter praebeo  credulum. tu velim, si quid tibi est a Statio scriptum quod pertineat ad  me, certiorem me facias.
</p>

<P class=smallborder></P>

<p>
<CENTER><B><A name=16a></A>15.16a<BR>Scr. in Arpinati xiv aut xiii K Iun. a. 710 (44).<BR>CICERO ATTICO  SAL.</B></center>
</p>

<P>
narro tibi, haec loca venusta sunt, abdita certe et, si quid scribere  velis, ab arbitris libera. sed nescio quo modo <FONT  face="Sgreek,Sgreek Fixed,Sgreek Medium">oi)=koj fi/loj</FONT> . itaque me  referunt pedes in Tusculanum. et tamen haec <FONT  face="Sgreek,Sgreek Fixed,Sgreek Medium">r(wpografi/a</FONT> ripulae  videtur habitura celerem satietatem. equidem etiam pluvias metuo, si  'prognostica' nostra vera sunt; rarae enim <FONT  face="Sgreek,Sgreek Fixed,Sgreek Medium">r(htoreu/ousin</FONT> . tu,  quaeso, fac sciam ubi Brutum nostrum et quo die videre possim.
</p>

<P class=smallborder></P>

<p>
<CENTER><B><A name=17></A>15.17.1<BR>Scr. in Antiati postr. Id. Iun. a. 710 (44).<BR>CICERO ATTlCO  SAL.</B></center>
</p>

<P>
duas accepi postridie Idus, alteram eo die datam, alteram Idibus. prius  igitur superiori. de &lt;D.&gt; Bruto, cum scies. de consulum ficto timore  cognoveram. Sicca enim <FONT  face="Sgreek,Sgreek Fixed,Sgreek Medium">filosto/rgwj</FONT> ille quidem  sed tumultuosius ad me etiam illam suspicionem pertulit. quid tu autem?  ' <FONT face="Sgreek,Sgreek Fixed,Sgreek Medium">ta\ me\n dido/mena </FONT> --,? nullum enim verbum a&nbsp;Siregio&nbsp;. non placet. de Plaetono  vicino tuo permoleste tuli quemquam prius audisse quam me. de Syro prudenter.  L. Antonium per Marcum fratrem, ut arbitror, facillime deterrebis.  Antroni vetui; sed nondum acceperas litteras, ne cuiquam nisi L. Fadio  aedili. aliter enim nec caute nec iure fieri potest. quod scribis tibi deesse  HS c_ quae Ciceroni curata sint, velim ab Erote quaeras ubi sit  merces insularum. Arabioni de Sittio nihil irascor. ego de itinere nisi  explicato&nbsp; <FONT face="Sgreek,Sgreek Fixed,Sgreek Medium">L&nbsp;</FONT> &nbsp; nihil cogito;  quod idem tibi videri puto. 
</p>

<P>
[2] habes ad superiorem. nunc audi ad alteram. tu vero  facis ut omnia quod Serviliae non dees, id est Bruto. de regina gaudeo te  non laborare, teste m etiam tibi probari. Erotis rationes et ex Tirone  cognovi et vocavi ipsum. gratissimum quod polliceris Ciceroni nihil  defuturum; de quo mirabilia Messalla qui Lanuvio rediens ab illis venit ad  me, et me hercule ipsius litterae sic et <FONT  face="Sgreek,Sgreek Fixed,Sgreek Medium">filosto/rgwj</FONT> et <FONT  face="Sgreek,Sgreek Fixed,Sgreek Medium">eu)pinw=j</FONT> scriptae ut eas  vel in acroasi audeam legere. quo magis illi indulgendum puto. de  Buciliano Sestium puto non moleste ferre. ego, si Tiro ad me, cogito in  Tusculanum. tu vero, quicquid erit quod me scire par sit, statim.
</p>

<P class=smallborder></P>

<p>
<CENTER><B><A name=18></A>15.18<BR>Scr. in itinere ex Antiati in Tusculanum xvi K. Quint a. 710  (44).<BR>CICERO ATTICO SAL.</B></center>
</p>

<P>
xvii Kal. etsi satis videbar scripsisse ad te quid mihi opus esset et  quid te facere vellem, si tibi commodum esset, tamen cum profectus essem  et in lacu navigarem, Tironem statui ad te esse mittendum, ut iis negotiis  quae agerentur interesset, atque etiam scripsi ad Dolabellam me, si ei  videretur, velle proficisci petiique ab eo de mulis vecturae. 
</p>

<P>
[2] ut in his (quoniam intellego te distentissimum esse qua  de Buthrotiis qua de Bruto, cuius etiam ludorum sumptuosorum curam et  administrationem suspicor ex magna parte ad te pertinere) ut ergo in eius  modi re tribues nobis paulum operae; nec enim multum opus est. 
</p>

<P>
mihi res ad caedem et eam quidem propinquam spectare videtur. vides  homines, vides arma. prorsus non mihi videor esse tutus. sin tu aliter  sentis, velim ad me scribas. domi enim manere, si recte possum, multo  malo.
</p>

<P class=smallborder></P>

<p>
<CENTER><B><A name=19></A>15.19<BR>Scr. in Tusculano inter a. d. xv et xi K. Quint a. 710  (44).<BR>CICERO ATTICO SAL.</B></center>
</p>

<P>
quidnam est quod agendum amplius de Buthrotiis &lt;sit&gt;? sat egisse  enim te frustra scribis. quid autem se refert Brutus? doleo me hercules te  tam esse distentum, quod decem hominibus referendum est acceptum. est  illud quidem <FONT face="Sgreek,Sgreek Fixed,Sgreek Medium">e)rgw=dej </FONT> sed <FONT face="Sgreek,Sgreek Fixed,Sgreek Medium">a)nekto\n </FONT> mihique gratissimum. de armis nihil vidi apertius. fugiamus igitur  et, ut ais, coram. Theophanes quid velit nescio. scripserat enim ad me.  cui rescripsi ut potui. mihi autem scribit venire ad me se velle ut et de  suis rebus et quaedam quae ad me pertinerent. tuas litteras exspecto.  vide, quaeso, ne quid temere fiat. 
</p>

<P>
[2] Statius scripsit ad me locutum secum esse Q. Ciceronem  valde adseveranter se haec ferre non posse; certum sibi esse ad Brutum et  Cassium transire. hoc enim vero nunc discere aveo, hoc ego quid sit  interpretari non possum. potest aliquid iratus Antonio, potest gloriam iam  novam quaerere, potest totum esse <FONT  face="Sgreek,Sgreek Fixed,Sgreek Medium">sxedi/asma</FONT> ; et nimirum  ita est. sed tamen et ego vereor et pater conturbatus est; scit enim quae  ille de hoc, mecum quidem <FONT  face="Sgreek,Sgreek Fixed,Sgreek Medium">a)/fata</FONT> Olim. plane quid  velit nescio. a Dolabella mandata habebo quae mihi videbuntur, id est  nihil. dic mihi, C. Antonius voluitne fieri septemvir? fuit certe dignus.  de Menedemo est ut scribis. facies omnia mihi nota.
</p>

<P class=smallborder></P>

<p>
<CENTER><B><A name=20></A>15.20<BR>Scr. in Tusculano inter xv et xi K. Quint. a. 710 (44).<BR>CICERO  ATTICO SAL.</B></center>
</p>

<P>
egi gratias Vettieno; nihil enim potuit humanius.  Dolabellae mandata sint quaelibet, mihi aliquid, vel quod Niciae nuntiem. quis enim  haec, ut scribis,&nbsp;anteno&nbsp;? nunc dubitare quemquam prudentem quin meus  discessus desperationis sit, non legationis? quod ais extrema quaedam iam homines  de re publica loqui et eos quidem viros bonos, ego quo die audivi  illum tyrannum in contione 'clarissimum virum' appellari subdiffidere  coepi. postea vero quam tecum Lanuvi vidi nostros tantum spei habere ad  vivendum quantum accepissent ab Antonio, desperavi. itaque, mi Attice,  (fortiter hoc velim accipias, ut ego scribo), genus illud interitus&nbsp;quo causurus&nbsp;  est foedum ducens et quasi denuntiatum nobis ab Antonio ex hac nassa exire  constitui non ad fugam sed ad spem mortis melioris. haec omnis culpa  Bruti. 
</p>

<P>
[3] Pompeium Carteia receptum scribis; iam igitur contra  hunc exercitum. Vtra ergo castra? Media enim tollit Antonius. illa  infirma, haec nefaria. properemus igitur. sed iuva me consilio,  Brundisione an Puteolis. Brutus quidem subito sed sapienter. <FONT  face="Sgreek,Sgreek Fixed,Sgreek Medium">Pa/sxw ti</FONT> . quando enim  illum? sed humana ferenda. tu ipse eum videre non potes. di illi mortuo  qui umquam Buthrotum! sed acta missa; videamus quae agenda sint. 
</p>

<P>
 [4] &nbsp;rationes Erotis, etsi ipsum nondum vidi, tamen et ex  litteris eius et ex eo quod Tiro cognovit prope modum cognitas habeo.  versuram scribis esse faciendam mensum quinque, id est ad Kal. Nov., HS  C_C_; in eam diem cadere nummos qui a Quinto debentur. velim igitur,  quoniam Tiro negat tibi placere me eius rei causa Romam venire, si ea te  res nihil offendet, videas unde nummi sint, mihi feras expensum. hoc video  in praesentia opus esse. reliqua diligentius ex hoc ipso exquiram, in his  de mercedibus dotalium praediorum. quae si fideliter Ciceroni curabuntur,  quamquam volo laxius, tamen ei prope modum nihil deerit. equidem video  mihi quoque opus esse viaticum; sed ei ex praediis ut cadet ita solvetur,  mihi autem opus est universo. equidem etsi mihi videtur iste qui umbras  timet ad caedem spectare, tamen nisi explicata solutione non sum  discessurus. sitne autem explicata necne tecum cognoscam. hanc putavi mea  manu scribendam, itaque feci. de Fadio, ut scribis, utique alii nemini.  rescribas velim hodie.
</p>

<P class=smallborder></P>

<p>
<CENTER><B><A name=21></A>15.21<BR>Scr. in Tusculano x K. Quint. a. 710 (44).<BR>CICERO ATTICO SAL.</B></center>
</p>

<P>
narro tibi, Quintus pater exsultat laetitia. scripsit enim filius se  idcirco profugere ad Brutum voluisse quod, cum sibi negotium daret  Antonius ut eum dictatorem efficeret, praesidium occuparet, id recusasset;  recusasse autem se ne patris animum offenderet; ex eo sibi illum hostem.  'tum me' inquit 'conlegi verens ne quid mihi ille iratus tibi noceret.  itaque eum placavi. et quidem c_c_c_c_ certa, reliqua in spe.' scribit  autem Statius illum cum patre habitare velle (hoc vero mirum) et id  gaudet. ecquem tu illo certiorem nebulonem? 
</p>

<P>
 <FONT face="Sgreek,Sgreek Fixed,Sgreek Medium"></FONT> [2] <FONT  face="Sgreek,Sgreek Fixed,Sgreek Medium">&nbsp;)Epoxh\n</FONT> vestram de  re Cani [deliberationis] probo. nihil eram suspicatus de tabulis, <FONT  face="Sgreek,Sgreek Fixed,Sgreek Medium">a)kerai/wj</FONT> restitutam  arbitrabar. quae differs ut mecum coram exspectabo. tabellarios quoad  voles tenebis; es enim occupatus. quod ad Xenonem, probe. quod scribo, cum  absolvero. Quinto scripsisti te ad eum litteras. nemo attulerat. Tiro  negat iam tibi placere Brundisium et quidem dicere aliquid de militibus.  at ego iam destinaram Hydruntem quidem. movebant me tuae quinque horae.  hic autem quantus <FONT face="Sgreek,Sgreek Fixed,Sgreek Medium">plou=j </FONT> ! sed videbimus. nullas a te xi Kal. Quippe, quid enim iam novi?  Cum primum igitur poteris, venies. ego propero ne ante Sextus, quem  adventare aiunt.
</p>

<P class=smallborder></P>

<p>
<CENTER><B><A name=22></A>15.22<BR>Scr. in Tusculano v K. Quint. mane a. 710 (44).<BR>CICERO ATTICO  SAL.</B></center>
</p>

<P>
gratulor nobis Quintum filium exisse. molestus non erit. Pansam bene  loqui credo. semper enim coniunctum esse cum Hirtio scio; amicissimum  Bruto et Cassio puto, si expediet (sed quando illos videbit?), inimicum  Antonio, quando aut cur? quousque ludemur? ego autem scripsi Sextum  adventare, non quo iam adesset sed quia certe id ageret ab armisque nullus  discederet. certe si pergit, bellum paratum est. hic autem noster  Cytherius nisi victorem neminem victurum. quid ad haec Pansa? utrobi erit,  si bellum erit? quod videtur fore. sed et haec et alia coram hodie quidem,  ut scribis, aut cras.
</p>

<P class=smallborder></P>

<p>
<CENTER><B><A name=23></A>15.23<BR>Scr. in Tusculano viW aut vii K. Quint a. 710 (44).<BR>CICERO ATTICO  SAL.</B></center>
</p>

<P>
mirifice torqueor, sine dolore tamen; sed permulta mihi de nostro  itinere in utramque partem occurrunt. 'quousque?' inquies. quoad erit  integrum; erit autem usque dum ad navem. Pansa si tuae rescripserit, et  meam tibi et illius epistulam mittam. Silium exspectabam; cui hypomnema  compositum, si quid novi. ego litteras misi ad Brutum. cuius de itinere  etiam ex te velim si quid scies cognoscere.
</p>

<P class=smallborder></P>

<p>
<CENTER><B><A name=24></A>15.24<BR>Scr. in Tusculano vi K. Quint mane, ut videtur, a. 710 (44).<BR>CICERO  ATTICO SAL.</B></center>
</p>

<P>
tabellarius quem ad Brutum miseram ex itinere rediit vii Kal.  Ei Servilia dixit eo die Brutum&nbsp;his&nbsp; profectum. sane dolui meas litteras  redditas non esse. Silius ad me non venerat. causam composui; eum libellum  tibi misi. te quo die exspectem velim scire.
</p>

<P class=smallborder></P>

<p>
<CENTER><B><A name=25></A>15.25<BR>Scr. in Tusculano iii K Quint a. 710 (44).<BR>CICERO ATTICO SAL.</B></center>
</p>

<P>
de meo itinere variae sententiae; multi enim ad me. sed tu  incumbe, quaeso, in eam curam. Magna res est. an probas, si ad Kal. Ian.  cogitamus? meus animus est aequus, sic tamen ut si nihil offensionis sit.&nbsp;et tu  etiam scire quo die Olympia cum mysteria scilicet. Vt tu scires&nbsp;, casus  consilium nostri itineris iudicabit. dubitemus igitur. est enim hiberna  navigatio odiosa, eoque ex te quaesieram mysteriorum diem. Brutum, ut  scribis, visum iri a me puto. ego hinc volo prid. Kal.
</p>

<P class=smallborder></P>

<p>
<CENTER><B><A name=26></A>15.26</P>	<P align=center>Scr. in Arpinati vi Non. Quint a. 710 (44).<BR>CICERO ATTICO SAL.</B></center>
</p>

<P>
de Quinti negotio video &lt;a&gt; te omnia facta. ille tamen dolet  dubitans utrum morem gerat Leptae an fidem infirmet filio. inaudivi L.  Pisonem velle exire legatum <FONT  face="Sgreek,Sgreek Fixed,Sgreek Medium">yeudeggra/fw?</FONT> senatus  consulto. velim scire quid sit. tabellarius ille quem tibi dixeram me ad  Brutum esse missurum in Anagninum ad me venit ea nocte quae proxima ante  Kal. fuit litterasque ad me attulit; in quibus unum alienum summa sua  prudentia, idem illud, ut spectem ludos suos. rescripsi scilicet primum me  iam profectum, ut &lt;non&gt; integrum sit; deinde <FONT  face="Sgreek,Sgreek Fixed,Sgreek Medium">a)topw/taton</FONT> esse me qui  Romam omnino post haec arma non accesserim neque id tam periculi mei causa  fecerim quam dignitatis subito ad ludos venire. tali enim tempore ludos  facere illi honestum est cui necesse est, spectare mihi ut non est necesse  sic ne honestum. quidem est. equidem illos celebrari et esse quam  gratissimos mirabiliter cupio idque ita futurum esse confido et tecum ago  ut iam ab ipsa commissione ad me quem ad modum accipiantur hi ludi, deinde  omnia reliquorum ludorum in dies singulos persequare. sed de ludis  hactenus. 
</p>

<P>
[2] reliqua pars epistulae est illa quidem in utramque  partem, sed tamen non nullos interdum iacit igniculos virilis. quod quale  tibi videretur ut posses interpretari, misi ad te exemplum epistulae;  quamquam mihi tabellarius noster dixerat tibi quoque se attulisse litteras  a Bruto easque ad te e Tusculano esse delatas. 
</p>

<P>
[3] ego itinera sic composueram ut Nonis Quintilibus  Puteolis essem; valde enim festino, ita tamen ut quantum homo possit quam  cautissime navigem. 
</p>

<P>
[4] &nbsp;M. Aelium cura liberabis; me paucos pedes in  extremo fundo et eos quidem subterraneos servitutis putasse aliquid habituros.  id me iam iam nolle neque mihi aquam esse tanti. sed ut mihi dicebas,  quam lenissime, potius ut cura liberetur quam ut me suscensere  aliquid suspicetur. item de illo Tulliano capite libere cum Cascellio  loquere. parva res est, sed tu bene attendisti. nimis callide agebatur. ego  autem si mihi imposuisset aliquid, quod paene fecit nisi tua malitia  adfuisset, animo iniquo tulissem. itaque, ut ut erit, rem impediri malo.  octavam partem&nbsp;tuli luminarum medium ad strane memineris cui Caerellia&nbsp; videris  mancipio dare ad eam summam quae sub praecone fuit maxima. id opinor esse  C_C_C_L_X_X_X. _. 
</p>

<P>
[5]  &nbsp;novi si quid erit atque etiam si quid prospicies quod  futurum putes, scribas ad me quam saepissime velim, Varroni, quem ad modum  tibi mandavi, memineris excusare tarditatem litterarum mearum. mundus iste  cum M. Ennio quid egerit de testamento (curiosus &lt;sum&gt; enim) facias  me velim certiorem. ex Arpinati vi non.
</p>

<P class=smallborder></P>

<p>
<CENTER><B><A name=27></A>15.27<BR>Scr. in Arpinati. v Non. Quint. a. 710 (44).<BR>CICERO ATTICO SAL.</B></center>
</p>

<P>
gaudeo id te mihi suadere quod ego mea sponte pridie feceram. nam cum  ad te vi Nonas darem, eidem tabellario dedi etiam ad Sestium scriptas  <FONT face="Sgreek,Sgreek Fixed,Sgreek Medium">pa/nu filosto/rgwj</FONT> .  ille autem, quod Puteolos persequitur, humane, quod queritur, iniuste. non  enim ego tam illum exspectare dum de Cosano rediret debui quam ille aut  non ire ante quam me vidisset aut citius reverti. sciebat enim me  celeriter velle proficisci seseque ad me in Tusculanum scripserat esse  venturum. 
</p>

<P>
[2] te, ut a me discesseris, lacrimasse moleste ferebam.  quod si me praesente fecisses, consilium totius itineris fortasse  mutassem. sed illud praeclare quod te consolata est spes brevi tempore  congrediendi; quae quidem exspectatio me maxime sustentat. meae tibi  litterae non deerunt. de Bruto scribam ad te omnia. librum tibi celeriter  mittam de gloria.' excudam aliquid <FONT  face="Sgreek,Sgreek Fixed,Sgreek Medium">(Hraklei/deion</FONT> quod lateat  in thesauris tuis. de Planco memini. 
</p>

<P>
[3] Attica iure queritur. quod me de Bacchi, de statuarum  coronis certiorem fecisti, valde gratum; nec quicquam posthac non modo  tantum sed ne tantulum quidem praeterieris. et de Herode et mettio  meminero et de omnibus quae te velle suspicabor modo. O turpem sororis  tuae filium! Cum haec scriberem, adventabat <FONT  face="Sgreek,Sgreek Fixed,Sgreek Medium">au)th=? boulu/sei </FONT> cenantibus nobis.
</p>

<P class=smallborder></P>

<p>
<CENTER><B><A name=28></A>15.28<BR>Scr. in Arpinati v Non. Quint a. 710 (44).<BR>CICERO ATTICO SAL.</B></center>
</p>

<P>
ego, ut ad te pridie scripseram, Nonis constitueram venire in  Puteolanum. ibi igitur cotidie tuas litteras exspectabo et maxime de  ludis; de quibus etiam ad Brutum tibi scribendum est. cuius epistulae quam  interpretari ipse vix poteram exemplum pridie tibi miseram. Atticae meae  velim me ita excuses ut omnem culpam in te transferas et ei tamen  confirmes me immutatum amorem meum mecum abstulisse.
</p>

<P class=smallborder></P>

<p>
<CENTER><B><A name=29></A>15.29<BR>Scr. in Formiano prid. Non. Quint. a. 710 (44).<BR>CICERO ATTICO SAL.</B></center>
</p>

<P>
Bruti ad te epistulam misi. di boni, quanta <FONT  face="Sgreek,Sgreek Fixed,Sgreek Medium">a)mhxani/a</FONT> ! cognosces cum  legeris. de celebratione ludorum Bruti tibi adsentior. ad M. Aelium nullus  tu quidem domum sed sicubi inciderit. de Tulliano semisse M. Axianum  adhibebis, ut scribis. quod cum Cosano egisti, optime. quod non solum mea  verum etiam tua &lt;re&gt; me expedis, gratum. legationem probari meam  gaudeo. quod promittis di faxint! quid enim mihi meis iucundius? sed istam  quam tu excipis metuo. Brutum cum convenero, perscribam omnia. de Planco  et Decimo sane velim. Sextum scutum abicere nolebam. de mundo, si quid  scies. 
</p>

<P>
[2]  &nbsp;rescripsi ad omnia tua; nunc nostra  accipe. Quintus filius usque Puteolos (mirus civis, ut tu Favonium Asinium dicas)  et quidem duas ob causas,et ut mecum et ut <FONT  face="Sgreek,Sgreek Fixed,Sgreek Medium">spei/sasqai</FONT> vult cum  Bruto &lt;et&gt; Cassio. sed tu quid ais? scio enim te familiarem esse  Othonum. ait hic sibi Iuliam ferre; constitutum enim esse discidium.  quaesivit ex me pater qualis esset fama. dixi nihil sane me audisse  (nesciebam enim cur quaereret) nisi de ore et patre. sed quorsus?' inquam.  at ille filium velle. tum ego, etsi <FONT  face="Sgreek,Sgreek Fixed,Sgreek Medium">e)bdelutto/mhn</FONT> , tamen  negavi probabilia esse vera. <FONT  face="Sgreek,Sgreek Fixed,Sgreek Medium">Skopo\j</FONT> (hoc est enim)  huic nostro nihil praebere, illa autem <FONT  face="Sgreek,Sgreek Fixed,Sgreek Medium">ou) para\ tou=to</FONT> . ego  tamen suspicor hunc, ut solet, alucinari. sed velim quaeras (facile autem  potes) et me certiorem. 
</p>

<P>
[3] &nbsp;obsecro te, quid est hoc? signata iam epistula Formiani  qui apud me cenabant Plancum se aiebant hunc Buthrotium pridie quam hoc  scribebam, id est III non., vidisse demissum, sine phaleris; servulos  autem dicere eum et agripetas eiectos a Buthrotiis. macte! sed, amabo te,  perscribe mihi totum negotium.
</p>
<div class="footer">
	<p>
		<a href="/cic.html">Cicero</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY></HTML>
