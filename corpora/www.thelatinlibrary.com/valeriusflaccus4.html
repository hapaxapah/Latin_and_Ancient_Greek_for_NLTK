<html>
	<head>
		<title>
			Valerius Flaccus: Liber IV
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>VALERI FLACCI ARGONAVTICA LIBER IV
</p>

<p class=border></P>

<p>Atque ea non oculis divum pater amplius aequis<BR>
sustinuit natique pios miseratus amores<BR>
Iunonem ardenti trepidam gravis increpat ira:<BR>
'ut nova nunc tacito &lt;se&gt; pectore gaudia tollunt!<BR>
haeret inops solisque furit Tirynthius oris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><BR>
at comite immemores Minyae facilesque relicto<BR>
alta tenent. sic Iuno ducem fovet anxia curis<BR>
Aesonium, sic arma viro sociosque ministrat.<BR>
iam quibus incertam bellis Scythicaeque paventem<BR>
gentis opes, quanta trepidam formidine cernam!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><BR>
tum precibus, tum me lacrimis et supplice dextra<BR>
attemptare veto. rerum mihi firma potestas.<BR>
i, Furias Veneremque move, dabit impia poenas<BR>
virgo nec Aeetae gemitus patiemur inultos.'<BR>
dixit et arcano redolentem nectare rorem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><BR>
quem penes alta quies liquidique potentia somni,<BR>
detulit inque vagi libavit tempora nati.<BR>
ille graves oculos et Hylan resonantia semper<BR>
ora ferens, ut nulla deum superare potestas,<BR>
procumbit. tandem fessis pax reddita silvis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><BR>
fluminaque et vacuis auditae montibus aurae.<BR>
ecce puer summa se tollere visus ab unda<BR>
frondibus in croceis et iniquae munera nymphae<BR>
stansque super carum talis caput edere voces:<BR>
'quid, pater, in vanos absumis tempora questus?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><BR>
hoc nemus, hoc fatis mihi iam domus, improba quo me<BR>
nympha rapit saevae monitu Iunonis, in amne.<BR>
nunc Iovis accessus et iam mihi limina caeli<BR>
conciliat iungitque &lt;toros&gt; et fontis honores.<BR>
o dolor, o dulces quas gessimus ante pharetrae!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><BR>
iam socii laetis rapuerunt vincula ventis,<BR>
hortator postquam furiis et voce nefanda<BR>
impulit Oenides. verum cum gente domoque<BR>
ista luet saevaeque aderunt tua numina matri.<BR>
surge age et in duris haud umquam defice, caelo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><BR>
mox aderis teque astra ferent: tu semper amoris<BR>
sis memor et cari comitis ne abscedat imago.'<BR>
talibus orantem dictis visuque fruentem<BR>
ille ultro petit et vacuis amplexibus instat<BR>
languentisque movet frustra conamina dextrae:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><BR>
corpus hebet somno refugaque eluditur umbra.<BR>
tum lacrimis, tum voce sequi, tum rumpere questus,<BR>
cum sopor et vano spes maesta resolvitur actu.<BR>
fluctus ab undisoni ceu forte crepidine saxi<BR>
cum rapit halcyonis miserae fetumque laremque,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><BR>
it super aegra parens queritur&lt;que&gt; tumentibus undis<BR>
certa sequi quocumque ferant audetque pavetque,<BR>
icta fatiscit aquis donec domus haustaque fluctu est;<BR>
illa dolens vocem dedit et se sustulit alis:<BR>
haud aliter somni maestus labor. exsilit amens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><BR>
effusisque genas lacrimis rigat. 'ibimus' inquit<BR>
'solus et hos montes desertaque lustra tenebis,<BR>
care puer, nec res ultra mirabere nostras?'<BR>
haec fatus relegitque vias et vallibus exit<BR>
incertus quid Iuno ferat, quas apparet iras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><BR>
nec minus et socios cernit procul aequore ferri<BR>
praecipites tacitumque pudet potuisse relinqui.<BR>
&nbsp;&nbsp;&nbsp;&nbsp;&nbsp;&nbsp;Iamque iter ad Teucros atque hospita moenia Troiae<BR>
flexerat Iliaci repetens promissa tyranni,<BR>
cum maesto Latona simul Dianaque vultu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><BR>
ante Iovem stetit et supplex sic fatur Apollo:<BR>
'in quem alium Alciden, in quae iam tempora differs<BR>
Caucaseum, rex magne, senem? nullumne malorum<BR>
finem adeo poenaeque dabis? te cuncta precatur<BR>
gens hominum atque ipsi iam te, pater &lt;optime&gt;, montes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><BR>
fessaque cum silvis orant iuga. sat tibi furtum<BR>
ignis et aetheriae defensa silentia mensae!'<BR>
dixit ubi, e scopulis media inter pabula diri<BR>
vulturis ipse etiam gemitu maestaque fatigat<BR>
voce Iovem saevis relevans ambusta pruinis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</span><BR>
lumina, congeminant amnes rupesque fragorem<BR>
Caucaseae, stupet ipse dei clamoribus ales.<BR>
tunc etiam super&lt;as&gt; Acheronte auditus ad arces<BR>
Iapetus, gravis orantem procul arcet Erinys<BR>
respiciens celsi legem Iovis. ille dearum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</span><BR>
fletibus et magno Phoebi commotus honore<BR>
velocem roseis demittit nubibus Irin.<BR>
'i, Phrygas Alcides et Troiae differat arma.<BR>
nunc' ait 'eripiat dirae Titana volucri.'<BR>
diva volat defertque viro celeranda parentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span><BR>
imperia atque alacrem laetis hortatibus implet.<BR>
&nbsp;&nbsp;&nbsp;&nbsp;&nbsp;&nbsp;Iam Minyae mediis clarae per sidera noctis<BR>
fluctibus intulerant placido cava lintea cursu<BR>
multaque deserto memores super Hercule volvunt.<BR>
Thracius at summa sociis e puppe sacerdos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span><BR>
fata deum et miserae solans incommoda vitae<BR>
securum numeris agit et medicabile carmen.<BR>
quod simul adsumpta pulsum fide, luctus et irae<BR>
et labor et dulces cedunt e pectore nati.<BR>
&nbsp;&nbsp;&nbsp;&nbsp;&nbsp;&nbsp;Interea magni iamiam subeuntibus astris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><BR>
Oceani genitale caput Titania frenis<BR>
antra sonant, Sol auricomis urgentibus horis<BR>
multifidum iubar et bisseno sidere textam<BR>
loricam induitur; ligat hanc qui nubila contra<BR>
balteus undantem variat mortalibus arcum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><BR>
inde super terras et eoi cornua montis<BR>
emicuit traxitque diem candentibus undis<BR>
et Minyas viso liquerunt flamina Phoebo.<BR>
&nbsp;&nbsp;&nbsp;&nbsp;&nbsp;&nbsp;Proxima Bebrycii panduntur litora regni,<BR>
pingue solum et duris regio non invida tauris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">100</span><BR>
rex Amycus. regis fatis et numine freti<BR>
non muris cinxere domos, non foedera legum<BR>
ulla colunt placidas aut iura tenentia mentes.<BR>
quales Aetnaeis rabidi Cyclopes in antris<BR>
nocte sub hiberna servant freta, sicubi saevis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">105</span><BR>
advectet ratis acta notis tibi pabula dira<BR>
et miseras, Polypheme, dapes, sic undique in omnes<BR>
prospiciunt cursantque vias, qui corpora regi<BR>
capta trahant. ea Neptuno trux ipse parenti<BR>
sacrifici pro rupe iugi media aequora supra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">110</span><BR>
torquet agens. sin forma viris praestantior adsit,<BR>
tum legere arma iubet sumptisque occurrere contra<BR>
caestibus: haec miseri sors est aequissima leti.<BR>
huc ubi devectam Neptunus gurgite puppem<BR>
sensit et extremum nati prospexit in oras&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">115</span><BR>
et quondam laetos domini certamine campos,<BR>
ingemit ac tales evolvit pectore questus:<BR>
'infelix imas quondam mihi rapta sub undas<BR>
nec potius magno Melie tum mixta Tonanti!<BR>
usque adeone meam quacumque ab origine prolem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">120</span><BR>
tristia fata manent? sic te olim pergere sensi,<BR>
Iuppiter, iniustae quando mihi virginis armis<BR>
concidit infelix et nunc chaos implet Orion.<BR>
nec tibi nunc virtus aut det fiducia nostri,<BR>
nate, animos opibusque ultra ne crede paternis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">125</span><BR>
iamiam aliae vires maioraque sanguine nostro<BR>
vincunt fata Iovis, potior cui cura suorum est.<BR>
atque ideo nec ego hanc tumidis avertere ventis<BR>
temptavi tenuive ratem nec iam mora morti<BR>
hinc erit ulla tuae. reges preme, dure, secundos!'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">130</span><BR>
abstulit inde oculos natumque et tristia linquens<BR>
proelia sanguineo terras pater adluit aestu.<BR>
&nbsp;&nbsp;&nbsp;&nbsp;&nbsp;&nbsp;Principio fluvios gentemque et litora ductor<BR>
explorare iubet paulumque egressus Echion<BR>
invenit obscura gemitus in valle trahentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">135</span><BR>
clam iuvenem et caesi maerentem nomen amici.<BR>
ille virum ut contra venientem umbrataque vidit<BR>
tempora Parrhasio patris de more galero<BR>
paciferaeque manu nequiquam insignia virgae,<BR>
'heu fuge' ait 'certo quicumque es, perdite, passu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">140</span><BR>
dum datur!' obstipuit visu Nonacria proles<BR>
quid ferat admirans. postquam remeare monentem<BR>
ocius et dictis perstantem cernit in isdem,<BR>
abripit et sociis quae sint ea promere cogit.<BR>
ille manum tendens 'non haec' ait 'hospita vobis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">145</span><BR>
terra, viri, non hic ullos reverentia ritus<BR>
pectora: mors habitat saevaeque hoc litore pugnae.<BR>
iam veniet diros Amycus qui tollere caestus<BR>
imperet et vasto qui vertice nubila pulset.<BR>
talis in advectos Neptuni credita proles&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">150</span><BR>
aeternum furit atque aequae virtutis egentes<BR>
ceu superum segnes ad iniqua altaria tauros<BR>
constituit, tandem ut misero lavet arma cerebro.<BR>
consulite atque fugae medium ne temnite tempus.<BR>
namque isti frustra quisquam concurrere monstro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">155</span><BR>
audeat et quaenam talem vidisse voluptas?'<BR>
ductor ad haec: 'Bebryxne venis diversaque regi<BR>
corda gerens--melior vulgi nam saepe voluntas--<BR>
hostis an externis fato delatus ab oris?<BR>
et tua cur Amycus caestu nondum obruit ora?'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">160</span><BR>
'nomen' ait 'praedulce mihi ~nomen~que secutus<BR>
Otreos unanimi. decus ille et laeta suorum<BR>
gloria nec vestros comes aspernandus in actus<BR>
Hesionam et Phrygiae peteret cum gaudia nuptae,<BR>
hic Amycum contra iussus stetit atque ego palmas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">165</span><BR>
implicui. sed prima procul vixdum ora levantis<BR>
fulminea frontem dextra disiectaque fudit<BR>
lumina. me numquam leto dignatus et armis,<BR>
sed lacrimis potius luctuque absumor inerti.<BR>
spes tamen, his fando si nuntius extitit oris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">170</span><BR>
et Mariandynum patrias penetravit ad urbes,<BR>
unde genus fraterque viro--sed et ille quierit<BR>
oro nec vanis cladem Lycus augeat armis.'<BR>
&nbsp;&nbsp;&nbsp;&nbsp;&nbsp;&nbsp;Haec ubi non ulla iuvenes formidine moti<BR>
accipiunt (dulce et dura sic pergere mente),&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 175</span><BR>
terga sequi properosque iubet coniungere gressus.<BR>
litore in extremo spelunca apparuit ingens<BR>
arboribus super et dorso contecta minanti,<BR>
non quae dona deum, non quae trahat aetheris ignem,<BR>
infelix domus et sonitu tremebunda profundi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">180</span><BR>
at varii pro rupe metus: hinc trunca rotatis<BR>
bracchia rapta viris strictoque immortua caestu<BR>
ossaque taetra situ &lt;et&gt; capitum maestissimus ordo<BR>
per piceas, quibus adverso sub vulnere nulla<BR>
iam facies nec nomen erat; media ipsius arma&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">185</span><BR>
sacra metu[que] magnique aris imposta parentis.<BR>
hospitis hic primum monitus rediere Dymantis<BR>
et pavor et monstri subiit absentis imago<BR>
atque oculos cuncti inter se tenuere silentes,<BR>
donec sidereo Pollux interritus ore&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">190</span><BR>
'te tamen hac, quicumque es,' ait 'formidine faxo<BR>
iam tua silva ferat, modo sint tibi sanguis et artus!'<BR>
omnibus idem animus forti decernere pugna<BR>
exoptantque virum contra&lt;que&gt; occurrere poscunt.<BR>
qualiter ignotis spumantem funditus amnem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">195</span><BR>
&lt;. . . . . . . . . . . . . . . . . . . . .&gt;<BR>
pandit iter, mox omne pecus formidine pulsa<BR>
pone subit iamque et mediis procedit ab undis.<BR>
&nbsp;&nbsp;&nbsp;&nbsp;&nbsp;&nbsp;At procul e silvis sese gregibusque ferebat<BR>
saevus in antra gigas, quem nec sua turba tuendo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">200</span><BR>
it taciti secura metus. mortalia nusquam<BR>
signa manent; instar scopuli, qui montibus altis<BR>
summus abit longeque iugo stat solus ab omni.<BR>
devolat inde furens nec quo via curve profecti<BR>
nec genus ante rogat, sed tali protonat ira:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">205</span><BR>
'incipite, o iuvenes! etenim fiducia, credo,<BR>
huc tulit auditas et sponte lacessitis oras.<BR>
sin errore viae necdum mens gnara locorum,<BR>
Neptuni domus atque egomet Neptunia proles.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">213</span><BR>
hic mihi lex caestus adversaque tollere contra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">209</span><BR>
bracchia, sic ingens Asiae plaga quique per Arcton<BR>
dexter et in laevum pontus iacet haec mea visit<BR>
hospitia, hoc cuncti remeant certamine reges.<BR>
iam pridem caestus resides et frigida raris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">214</span><BR>
dentibus aret humus. quis mecum foedera iunget?<BR>
prima manu cui dona fero? mox omnibus idem<BR>
ibit honos. fuga sub terras, fuga nulla per auras.<BR>
nec lacrimae--ne ferte preces--superive vocati<BR>
pectora nostra movent: aliis rex Iuppiter oris.<BR>
faxo Bebrycium nequeat transcendere puppis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">220</span><BR>
ulla fretum et ponto volitet Symplegas inani.'<BR>
&nbsp;&nbsp;&nbsp;&nbsp;&nbsp;&nbsp;Talia dicta dabat, cum protinus asper Iason<BR>
et simul Aeacidae simul et Calydonis alumni<BR>
Nelidesque Idasque prior quae maxima surgunt<BR>
nomina, sed nudo steterat iam pectore Pollux.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">225</span><BR>
tum pavor et gelidus defixit Castora sanguis,<BR>
nam nec ad Elei pugnam videt ora parentis<BR>
nec sonat Oebalius caveae favor aut iuga nota<BR>
Taygeti, lavitur patrios ubi victor ad amnes,<BR>
nec pretium sonipes aut sacrae taurus harenae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 230</span><BR>
praemia sed manes reclusaque ianua leti.<BR>
illum Amycus nec fronte trucem nec mole tremendum,<BR>
vixdum etiam primae spargentem signa iuventae,<BR>
ore renidenti lustrans obit et fremit ausum<BR>
sanguineosque rotat furiis ardentibus orbes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">235</span><BR>
non aliter iam regna poli, iam capta Typhoeus<BR>
astra ferens Bacchum ante acies primamque deorum<BR>
Pallada et oppositos doluit sibi virginis angues.<BR>
sic adeo insequitur rabidoque ita murmure terret:<BR>
'quisquis es, infelix celeras puer, haud tibi pulchrae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">240</span><BR>
manserit hoc ultra frontis decus orave matri<BR>
nota feres. tune a sociis electus iniquis?<BR>
tune Amyci moriere manu?' nec plura moratus<BR>
ingentes umeros spatiosaque pectoris ossa<BR>
protulit horrendosque toris informibus artus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">245</span><BR>
deficiunt visu Minyae, miratur et ipse<BR>
Tyndarides. redit Alcidae iam sera cupido<BR>
et vacuo maestos lustrarunt lumine montes.<BR>
at satus aequoreo fatur tunc talia rege:<BR>
'aspice et haec crudis durata volumina tauris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">250</span><BR>
nec peto sortis opem, sed quos potes indue caestus.'<BR>
&nbsp;&nbsp;&nbsp;&nbsp;&nbsp;&nbsp;Dixit et urgentis post saeva piacula fati<BR>
nescius extremum hoc armis innectere palmas<BR>
dat famulis, dat et inde Lacon. odia aspera surgunt<BR>
ignotis prius atque incensa mente feruntur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">255</span><BR>
in medium sanguis Iovis et Neptunia proles.<BR>
hinc illinc dubiis intenta silentia votis<BR>
et pater orantis caesorum Tartarus umbras<BR>
nube cava tandem ad meritae spectacula pugnae<BR>
emittit. summi nigrescunt culmina montis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">260</span><BR>
&nbsp;&nbsp;&nbsp;&nbsp;&nbsp;&nbsp;Continuo Bebryx, Maleae velut arce fragosa<BR>
turbo rapax, vix ora virum, vix tollere passus<BR>
bracchia torrenti praeceps agit undique nimbo<BR>
cursibus involvens totaque immanis harena<BR>
insequitur. vigil ille metu cum pectore et armis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">265</span><BR>
huc alternus et huc, semper cervice reducta<BR>
semper et in digitis et summi pulvere campi,<BR>
proiectusque redit. spumanti qualis in alto<BR>
Pliade capta ratis, trepidi quam sola magistri<BR>
cura tenet, rapidum ventis certantibus aequor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">270</span><BR>
intemerata secat, Pollux sic providus ictus<BR>
servat et Oebalia dubium caput eripit arte.<BR>
ut deinde urgentes effudit nubibus iras<BR>
ardoremque viri, paulatim insurgere fesso<BR>
integer et summos ~manibus~ deducere caestus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">275</span><BR>
ille dies aegros Amyci sudoribus artus<BR>
primus et arenti cunctantem vidit hiatu<BR>
nec sua defessum noscunt loca nec sua regem<BR>
agmina. respirant ambo paulumque reponunt<BR>
bracchia, ceu Lapithas aut Paeonas aequore in ipso&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">280</span><BR>
cum refovet fixaque silet Gradivus in hasta.<BR>
vix steterant et iam ecce ruunt inflictaque late<BR>
terga sonant. nova vis iterum, nova corpora surgunt.<BR>
hunc pudor, hunc noto iam spes audentior hoste<BR>
instimulat. fumant crebro praecordia pulsu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">285</span><BR>
avia responsant gemitu iuga. pervigil ut cum<BR>
artificum notat Aet&lt;na&gt; manus et fulmina Cyclops<BR>
prosubigit, pulsis strepitant incudibus urbes.<BR>
emicat hic dextramque parat dextramque minatur<BR>
Tyndarides, redit huc oculis et pondere Bebryx&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">290</span><BR>
sic ratus, ille autem celeri rapit ora sinistra:<BR>
conclamant socii et subitas dant gaudia voces.<BR>
illum insperata turbatum fraude furentemque<BR>
Oebalides prima refugit dum detonet ira,<BR>
territus ipse etiam atque ingentis conscius ausi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">295</span><BR>
saevit inops Amycus nullo discrimine sese<BR>
praecipitans avidusque viri (respectat ovantes<BR>
quippe procul Minyas), tunc caestu elatus utroque<BR>
inruit. hos inter Pollux subit et trucis ultro<BR>
advolat ora viri nec spes effecta, sed ambae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">300</span><BR>
in pectus cecidere manus. hoc saevior ille<BR>
ecce iterum vacuas agit inconsulta per auras<BR>
bracchia. sentit ubi Pollux rationis egentem,<BR>
dat genibus iunctis latus effusumque secutus<BR>
haud revocare gradum patitur turbatque premitque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">305</span><BR>
ancipitem crebros et liber congerit ictus<BR>
desuper averso. sonat omni vulnere vertex<BR>
inclinis ceditque malis. iam tempora manant<BR>
sanguineaeque latent aures, vitalia donec<BR>
vincula, qua primo cervix committitur artu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">310</span><BR>
solvit dextra gravis. labentem propulit heros<BR>
ac super insistens 'Pollux ego missus Amyclis<BR>
et Iove natus.' ait 'nomen mirantibus umbris<BR>
hoc referes. sic et memori noscere sepulchro.'<BR>
Bebrycas extemplo spargit fuga, nullus adempti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">315</span><BR>
regis amor: montem celeres silvamque capessunt.<BR>
haec sors, haec Amycum tandem manus arcuit ausis<BR>
effera servantem Ponti loca vimque iuventae<BR>
continuam et magni sperantem tempora patris.<BR>
tenditur ille ingens hominum pavor arvaque late&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">320</span><BR>
occupat, annosi veluti si decidat olim<BR>
pars Erycis vel totus Athos. qua mole iacentis<BR>
ipse etiam expleri victor nequit oraque longo<BR>
comminus obtutu mirans tenet. at manus omnis<BR>
heroum densis certatim amplexibus urgent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">325</span><BR>
armaque ferre iuvat fessasque attollere palmas.<BR>
'salve, vera Iovis, vera o Iovis' undique 'proles'<BR>
ingeminant 'o magnanimis memoranda palaestris<BR>
Taygeta et primi felix labor ille magistri!'<BR>
dumque ea dicta ferunt, tenues tamen ire cruores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">330</span><BR>
siderea de fronte vident nec sanguine Pollux<BR>
territus averso siccabat vulnera caestu.<BR>
illius excelsum ramis caput armaque Castor<BR>
implicat et viridi conectit tempora lauro<BR>
respiciensque ratem 'patriis' ait 'has precor oris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">335</span><BR>
diva, refer frondes cumque hac freta curre corona.'<BR>
dixerat. hinc valida caedunt armenta bipenni<BR>
perfusique sacro placati gurgitis amne<BR>
graminea sternuntur humo, tunc liba dapesque<BR>
frondibus accumulant; exsortia terga Laconi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">340</span><BR>
praecipiunt pecudum. toto mox tempore mensae<BR>
laetus ovat nunc laude virum, nunc vatis honoro<BR>
carmine, victori geminans cratera parenti.<BR>
&nbsp;&nbsp;&nbsp;&nbsp;&nbsp;&nbsp;Iamque dies auraeque vocant rursusque capessunt<BR>
aequora, qua rigidos eructat Bosporos amnes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">345</span><BR>
illos, Nile, tuis nondum dea gentibus Io<BR>
transierat fluctus, unde haec data nomina ponto.<BR>
tum pius Oeagri claro de sanguine vates<BR>
admonita genetrice refert casusque locorum<BR>
Inachidosque vias pelagusque emensa iuvencae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">350</span><BR>
exilia intentisque canit. 'videre priores<BR>
saepe Iovem &lt;in&gt; terras Argivaque regna Pelasgum<BR>
virginis Iasiae blandos descendere ad ignes.<BR>
sentit Iuno dolos curaque accensa iugali<BR>
aethere desiluit (dominam Lyrceia tellus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">355</span><BR>
antraque deprensae tremuerunt conscia culpae),<BR>
cum trepida Inachiae paelex subit ora iuvencae<BR>
sponte dei; plausu fovet hanc et pectora mulcet<BR>
Iuno renidenti cohibens suspiria vultu.<BR>
mox ita adorta Iovem: "da quam modo ditibus Argis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">360</span><BR>
campus alit primae referentem cornua Phoebes<BR>
indomitamque bovem, da carae munera nuptae.<BR>
ipsa ego dilectae pecudi iam pascua digna<BR>
praecipuosque legam fontes." qua fraude negaret<BR>
aut quos inventos tenuisset Iuppiter astus?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">365</span><BR>
muneris illa potens custodem protinus Argum<BR>
adiungit. custos Argus placet, inscia somni<BR>
lumina non aliter toto cui vertice quam si<BR>
Lyda nurus sparso telas maculaverit ostro.<BR>
Argus et in scopulos et monstris horrida lustra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">370</span><BR>
ignotas iubet ire vias heu multa morantem<BR>
conantemque preces inclusaque pectore verba.<BR>
ultima tum patriae cedens dedit oscula ripae;<BR>
flevit Amymone, flerunt Messeides undae,<BR>
flevit et effusis revocans Hyperia lacertis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">375</span><BR>
illa, ubi vel fessi tremerent erroribus artus<BR>
vel rueret summo iam frigidus aethere vesper,<BR>
heu quotiens saxo posuit latus aut, ubi longa<BR>
aegra siti, quos ore lacus, quae pabula carpsit,<BR>
verbere candentes quotiens exhorruit armos!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">380</span><BR>
quin et ab excelso meditantem vertice saltus<BR>
audentemque mori valles citus egit in imas<BR>
Argus et arbitrio durus servavit erili,<BR>
cum subito Arcadio sonuit cava fistula ritu<BR>
imperiumque patris celerans Cyllenius ales&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">385</span><BR>
advenit et leni modulatur carmen avena<BR>
"quo" que ait "hinc diversus abis? heus respice cantus!"<BR>
haud procul insectans Argum languentia &lt;cantu&gt;<BR>
lumina cuncta notat dulcesque sequentia somnos<BR>
et celerem mediis in cantibus exigit harpen.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">390</span><BR>
iamque refecta Iovi paulatim in imagine prisca<BR>
ibat agris Io victrix Iunonis et ecce<BR>
cum facibus spirisque et Tartareo ululatu<BR>
Tisiphonen videt: ac primo vestigia visu<BR>
figit et in miserae rursus bovis ora recurrit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">395</span><BR>
nec qua valle memor &lt;nec&gt; quo se vertice sistat<BR>
Inachias errore etiam defertur ad undas,<BR>
qualis et a prima quantum mutata iuvenca!<BR>
nec pater aut trepidae temptant accedere nymphae.<BR>
ergo iterum silvas, iterum petit invia retro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">400</span><BR>
ceu Styga dilectum fugiens caput. inde per urbes<BR>
raptatur Graias atque ardua flumina ripis,<BR>
oblato donec paulum cunctata profundo<BR>
incidit. absistunt fluctus et gnara futuri<BR>
dant pavida alta viam, celsis procul ipsa refulget&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 405</span><BR>
cornibus ac summa palearia sustinet unda.<BR>
ast Erebi virgo ditem volat aethere Memphin<BR>
praecipere et Pharia venientem pellere terra.<BR>
contra Nilus adest et toto gurgite torrens<BR>
Tisiphonen agit atque imis inlidit harenis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">410</span><BR>
Ditis opem ac saevi clamantem numina regni.<BR>
apparent sparsaeque faces disiectaque longe<BR>
verbera et abruptis excussi crinibus hydri.<BR>
nec Iovis interea cessat manus: intonat alto<BR>
insurgens caelo genitor curamque fatetur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">415</span><BR>
atque ipsa imperium Iuno pavet. haec procul Io<BR>
spect[ab]at ab arce &lt;Phari&gt;, iam divis addita iamque<BR>
aspide cincta comas et ovanti persona sistro.<BR>
Bosporon hinc veteres errantis nomine divae<BR>
vulgavere. iuvet nostros nunc ipsa labores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">420</span><BR>
immissisque ratem sua per freta provehat Euris.'<BR>
&nbsp;&nbsp;&nbsp;&nbsp;&nbsp;&nbsp;Dixerat et placidi tendebant carbasa venti.<BR>
postera non cassae Minyis Aurora retexit<BR>
noctis iter: nova cuncta vident Thyneaque iuxta<BR>
litora fatidici poenis horrentia Phinei,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">425</span><BR>
dira deum summo quem vis urgebat in aevo.<BR>
quippe neque extorrem tantum nec lucis egentem<BR>
insuper Harpyiae Typhonides, ira Tonantis,<BR>
depopulant ipsoque dapes praedantur ab ore.<BR>
talia prodigia et tales pro crimine poenas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">430</span><BR>
perpetitur. spes una seni, quod pellere saevam<BR>
quondam fata luem dederant Aquilone creatis.<BR>
ergo ubi iam Minyas certamque accedere Phineus<BR>
sentit opem, primas baculo defertur ad undas<BR>
vestigatque ratem atque oculos attollit inanes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">435</span><BR>
tunc tenuem spirans animam 'salve o mihi longum<BR>
exspectata manus nostrisque' ait 'agnita votis.<BR>
novimus et divis geniti quibus et via iussos<BR>
quae ferat ac vestri rebar sic tempora cursus<BR>
proxima quaeque legens, quantum Vulcania Lemnos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">440</span><BR>
traxerit, infelix tulerit quae Cyzicus arma.<BR>
sensi et Bebrycio supremam in litore pugnam<BR>
iam propior iamque hoc animam solamine mulcens.<BR>
non ego nunc magno quod cretus Agenore Phineus<BR>
aut memorem mea quod vates insedit Apollo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">445</span><BR>
pectora: praesentis potius miserescite fati!<BR>
nec mihi diversis erratum casibus orbem<BR>
amissas aut flere domos aut dulcia tempus<BR>
lumina; consuetis serum est ex ordine fatis<BR>
ingemere. Harpyiae semper mea pabula servant,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">450</span><BR>
fallere quas nusquam misero locus: ilicet omnes<BR>
deveniunt niger intorto ceu turbine nimbus<BR>
iamque alis procul et sonitu mihi nota Celaeno.<BR>
diripiunt verruntque dapes foedataque turbant<BR>
pocula, saevit odor surgitque miserrima pugna&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">455</span><BR>
parque mihi monstrisque fames. sprevere quod omnes<BR>
pollueruntque manu quodque unguibus excidit atris<BR>
has mihi fert in luce moras. nec rumpere fata<BR>
morte licet, trahitur victu crudelis egestas.<BR>
sed vos o servate precor, praedicta deorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">460</span><BR>
si non falsa mihi, vos finem imponite poenis.<BR>
nempe adsunt qui monstra fugent, Aquilonia proles<BR>
non externa mihi: nam rex ego divitis Hebri<BR>
iunctaque vestra meo quondam Cleopatra cubili.'<BR>
&nbsp;&nbsp;&nbsp;&nbsp;&nbsp;&nbsp;Nomen ad Actaeae Calais Zetesque sororis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">465</span><BR>
prosiliunt Zetesque prior 'quem cernimus?' inquit<BR>
'tune ille Odrysiae Phineus rex inclitus orae?<BR>
tu Phoebi comes et nostro dilecte parenti?<BR>
o ubi nunc regni generisque ubi gloria? quam te<BR>
exedit labor et miseris festina senectus!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">470</span><BR>
quin age mitte preces: namque est tibi nostra voluntas,<BR>
si non ira deum--vel si placabilis--urget.'<BR>
sustulit hic geminas Phineus ad sidera palmas<BR>
'te'que ait 'infesti, quae nunc premis, ira Tonantis,<BR>
ante precor, nostrae tandem iam parce senectae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">475</span><BR>
sit modus. et fore credo equidem, nam vestra voluntas<BR>
quid, iuvenes, sine pace deum? nec credite culpam<BR>
saevitiae scelerumve mihi nunc crimina pendi:<BR>
fata loquax mentemque Iovis quaeque abdita solus<BR>
consilia et terris subito ventura parabat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">480</span><BR>
prodideram miserans hominum genus. hinc mihi tanta<BR>
pestis et offusae media inter dicta tenebrae.<BR>
iam tandem cessere irae nec casus ab alto,<BR>
ipse volens nostris sed vos deus adpulit oris.'<BR>
sic ait et fatis ita iam cedentibus omnes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">485</span><BR>
impulit et durae commovit imagine poenae.<BR>
instituere toros mediisque tapetibus ipsum<BR>
accipiunt circumque iacent; simul aequora servant,<BR>
astra simul, vescique iubent ac mittere curas,<BR>
cum subitus misero tremor et pallentia primae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 490</span><BR>
ora senis fugere manus. nec prodita pestis<BR>
ante, sed in mediis dapibus videre volucres.<BR>
fragrat acerbus odor patriique exspirat Averni<BR>
halitus, unum omnes incessere planctibus, unum<BR>
infestare manus. inhiat Cocytia nubes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">495</span><BR>
luxurians ipsoque ferens fastidia visu.<BR>
tum sola conluvie atque inlusis stramina mensis<BR>
foeda rigant, stridunt alae praedaque retenta<BR>
saevit utrimque fames. nec solum horrenda Celaeno<BR>
Phinea, sed miseras etiam prohibere sorores.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">500</span><BR>
emicat hic subito seseque Aquilonia proles<BR>
cum clamore levat, genitor simul impulit alas.<BR>
hoste novo turbata lues lapsaeque rapinae<BR>
faucibus et primum pavidae Phineia tecta<BR>
pervolitant, mox alta petunt. stant litore fixi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">505</span><BR>
Haemonidae atque oculis palantia monstra sequuntur.<BR>
sicut, prorupti tonuit cum forte Vesevi<BR>
Hesperiae letalis apex, vixdum ignea montem<BR>
torsit hiems, iamque eoas cinis induit urbes:<BR>
turbine sic rapido populos atque aequora longe&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">510</span><BR>
transabeunt nullaque datur considere terra.<BR>
iamque et ad Ionii metas atque intima tendunt<BR>
saxa, vocat magni Strophadas nunc incola ponti.<BR>
hic fessae leti&lt;que&gt; metu propioris anhelae<BR>
dum trepidant humilique graves timidoque volatu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">515</span><BR>
implorant clamore patrem Typhona nefando,<BR>
extulit adsurgens noctem pater imaque summis<BR>
miscuit et mediis vox exaudita tenebris:<BR>
'iam satis huc pepulisse deas. cur tenditis ultra<BR>
in famulas saevire Iovis, quas fulmina quamquam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 520</span><BR>
aegidaque ille gerens magnas sibi legit in iras?<BR>
nunc quoque Agenoreis idem decedere tectis<BR>
imperat: agnoscunt monitus iussaeque recedunt.<BR>
mox tamen et vobis similis fuga, cum premet arcus<BR>
letifer. Harpyiae numquam nova pabula quaerent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">525</span><BR>
donec erunt divum meritae mortalibus irae.'<BR>
haesit uterque polo dubiisque elanguit alis,<BR>
mox abit et sociae victor petit agmina puppis.<BR>
&nbsp;&nbsp;&nbsp;&nbsp;&nbsp;&nbsp;Interea Minyae pulsa lue prima Tonanti<BR>
sacra novant, tum vina toris epulasque reponunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">530</span><BR>
ipse inter medios ceu dulcis imagine somni<BR>
laetus ad oblitae Cereris suspirat honores;<BR>
agnoscit Bacchi latices, agnoscit et undam<BR>
et nova non pavidae miratur gaudia mensae.<BR>
hunc ubi reclinem stratis et pace fruentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">535</span><BR>
aspicit ac longae ducentem oblivia poenae<BR>
talibus appellat supplexque ita fatur Iason:<BR>
'vota, senex, perfecta tibi. nunc me quoque curis<BR>
eripe et ad nostros animum converte labores.<BR>
omnis adhuc sors laeta quidem nec numine vano,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">540</span><BR>
siqua fides curae superum, tantum aequor adorti<BR>
tendimus: ipsa mihi puppem Iovis optima proles<BR>
instituit, dedit et socios Saturnia reges.<BR>
fidere mens sed nostra nequit quantumque propinquat<BR>
Phasis et ille operum summus labor, hoc magis angunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">545</span><BR>
proxima nec vates sat iam mihi Mopsus et Idmon.'<BR>
ille ducem nec ferre preces nec dicere passus<BR>
amplius hic demum vittas laurumque capessit<BR>
numina nota ciens. stupet Aesonis inclita proles<BR>
Phinea ceu numquam poenis nullaque gravatum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">550</span><BR>
peste Iovis: tam largus honos, tam mira senectae<BR>
maiestas infusa; vigor novus auxerat artus.<BR>
tum canit: 'o terras fama venture per omnes,<BR>
quem sociis ducibusque deis atque arte benigna<BR>
Pallados ipse ultro Pelias ad sidera tollit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">555</span><BR>
demens, dum profugi non sperat vellera Phrixi,<BR>
fata locosque tibi, possum quas reddere grates,<BR>
expediam rerumque vias finemque docebo.<BR>
ipse etiam, qui me prohibet sua pandere terris<BR>
saecula, te propter fandi mihi Iuppiter auctor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">560</span><BR>
hinc iter ad Ponti caput errantesque per altum<BR>
Cyaneas. furor his medio concurrere ponto;<BR>
necdum ullas videre rates: sua comminus actae<BR>
saxa premunt cautesque suas. ceu vincula mundi<BR>
ima labant, tremere ecce solum, tremere ipsa repente&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">565</span><BR>
tecta vides: illae redeunt, illae aequore certant.<BR>
di tibi progresso propius, di forsitan ipsi<BR>
auxilium mentemque dabunt. ast ipse iuvare<BR>
ausa quibus monitis possim tua? quippe per altum<BR>
tenditis unde procul venti, procul unde volucres,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">570</span><BR>
et pater ipse maris pavidas detorquet habenas.<BR>
siqua brevis scopulis fieret mora, si semel orsis<BR>
ulla quies, fuga tunc medio speranda recursu:<BR>
vix repetunt primae celeres confinia terrae<BR>
iamque alio clamore ruunt omnisque tenetur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">575</span><BR>
pontus et infestis anceps cum montibus errat.<BR>
verum animo redit illa meo sors cognita divum<BR>
(fabor enim nec spe dubios solabor inani):<BR>
cum mihi Tartareas saevo clangore volucres<BR>
protulit ira Iovis, vox haec simul excidit auris:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">580</span><BR>
"ne vanas impende preces finemque malorum<BR>
expete, Agenoride! Pontum penetraverit ulla<BR>
cum ratis et rabidi steterint in gurgite montes,<BR>
tum sperare modum poenae veniamque licebit."<BR>
sic deus. aut vobis ergo fera [per] saxa patescunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">585</span><BR>
aut mea iam saevae redeunt ad pabula Dirae.<BR>
verum inter medias dabitur si currere cautes<BR>
(certe digna manus) vacuumque exibis in aequor,<BR>
proxima regna Lyci, remeat qui victor ab oris<BR>
Bebryciis. toto non ullus litore Ponti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">590</span><BR>
mitior. hic lecto comitum de robore siquem<BR>
perculerit vicina lues, ne defice casus<BR>
praedicti memor atque animos accinge futuris.<BR>
illic pestiferas subter iuga concava torquet<BR>
alter aquas Acheron vastoque exundat hiatu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">595</span><BR>
fumeus et saeva sequitur caligine campos.<BR>
linque gravem fluvium et miseris sua fata colonis:<BR>
sic quoque non uno dabitur transcurrere luctu.<BR>
quid tibi nubifera surgentem rupe Carambin,<BR>
quid memorem quas Iris aquas aut torqueat Ancon?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">600</span><BR>
proxima Thermodon hinc iam secat arva--memento--<BR>
inclita Amazonidum magnoque exorta Gradivo<BR>
gens ibi: femineas nec tu nunc crede catervas,<BR>
sed qualis, sed quanta viris insultat Enyo<BR>
divaque Gorgonei gestatrix innuba monstri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">605</span><BR>
ne tibi tunc horrenda rapax ad litora puppem<BR>
ventus agat, ludo volitans cum turma superbo<BR>
pulvereis exsultat equis ululataque tellus<BR>
intremit et pugnas mota pater incitet hasta.<BR>
non ita sit metuenda tibi saevissima quamquam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">610</span><BR>
gens Chalybum, duris patiens cui cultus in arvis<BR>
et tonat adflicta semper domus ignea massa.<BR>
inde omnem innumeri reges per litoris oram,<BR>
hospitii quis nulla fides, sed limite recto<BR>
puppis et aequali transcurrat carbasus aura:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">615</span><BR>
sic demum rapidi venies ad Phasidis amnem.<BR>
castra ibi iam Scythiae fraternaque surgit Erinys.<BR>
ipse truces illic Colchos hostemque iuvabis<BR>
auxiliis. nec plura equidem discrimina cerno.<BR>
fors etiam optatam dabitur contingere pellem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">620</span><BR>
sed te non animis nec solis viribus aequum<BR>
credere: saepe acri potior prudentia dextra.<BR>
quam tulerit deus, arripe opem. iamque ultima nobis<BR>
promere fata nefas. sileo prior.' atque ita facto<BR>
fine dedit tacitis iterum responsa tenebris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">625</span><BR>
&nbsp;&nbsp;&nbsp;&nbsp;&nbsp;&nbsp;Tum subita resides socios formidine Iason<BR>
praecipitat rumpitque moras tempusque timendi.<BR>
ipse viros gradiens ad primi litoris undam<BR>
prosequitur Phineus. 'quaenam tibi praemia,' dixit<BR>
'quas, decus o Boreae, possim persolvere grates?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">630</span><BR>
me Pangaea super rursus iuga meque paterna<BR>
stare Tyro dulcesque iterum mihi surgere soles<BR>
nunc reor. exactae (verumne?) abiere volucres<BR>
nec metuam tutaeque dapes? date tangere vultus,<BR>
dem sinite amplexus propiusque accedite dextrae.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">635</span><BR>
dixerat. abscedunt terris et litora condunt.<BR>
&nbsp;&nbsp;&nbsp;&nbsp;&nbsp;&nbsp;Omnibus extemplo saeva sub imagine rupes<BR>
Cyaneae propior&lt;que&gt; labor. quando adfore quaque<BR>
parte putent? stant ora metu nec fessa recedunt<BR>
lumina diversas circum servantibus undas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">640</span><BR>
cum procul auditi sonitus insanaque saxa,<BR>
saxa neque illa viris, sed praecipitata profundo<BR>
siderei pars visa poli. dumque ocius instant,<BR>
ferre fugam maria ante ratem, maria ipsa repente<BR>
deficere adversosque vident discedere montes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">645</span><BR>
omnibus et gelida rapti formidine remi.<BR>
ipse per arma volans et per iuga summa carinae<BR>
hortatur supplexque manus intendit Iason<BR>
nomine quemque premens: 'ubi nunc promissa superba<BR>
ingentesque minae, mecum quibus ista secuti?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">650</span><BR>
idem Amyci certe visus timor omnibus antro<BR>
perculerat; stetimus tamen et deus adfuit ausis.<BR>
quin iterum idem aderit, credo, deus.' haec ubi fatus<BR>
corripit abiecti remumque locumque Phaleri<BR>
et trahit, insequitur flammata pudore iuventus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">655</span><BR>
unda laborantes praeceps rotat ac fuga ponti<BR>
obvia. miscentur rupes iamque aequore toto<BR>
Cyaneae iuga praecipites inlisa remittunt.<BR>
bis fragor infestas cautes adversaque saxis<BR>
saxa dedit, flamma expresso bis fulsit in imbri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">660</span><BR>
sicut multifidus ruptis e nubibus horror<BR>
effugit et tenebras nimbosque intermicat ignis<BR>
terrificique ruunt tonitrus elisaque noctem<BR>
lux dirimit (pavor ora virum, pavor occupat aures),<BR>
haud secus implevit pontum fragor; effluit imber&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">665</span><BR>
spumeus et magno puppem procul aequore vestit.<BR>
&nbsp;&nbsp;&nbsp;&nbsp;&nbsp;&nbsp;Advertere dei defixaque numina ponto,<BR>
quid scopulis praeclusa ratis, quid dura iuventus<BR>
expediat. pendet magnis favor ortus ab ausis.<BR>
prima coruscanti signum dedit aegide virgo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">670</span><BR>
fulmineam iaculata facem. vixdum ardua cautes<BR>
cesserat, illa volans tenui per concita saxa<BR>
luce fugit. rediere viris animique manusque<BR>
ut videre viam. 'sequor, o quicumque deorum,'<BR>
Aesonides 'vel fallis' ait praecepsque fragores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">675</span><BR>
per medios ruit et fumo se condidit atro.<BR>
coeperat hinc cedens abductis montibus unda<BR>
ferre ratem pelagoque dies occurrere aperto.<BR>
sed neque permissis iam fundere rector habenis<BR>
vela neque eniti remis pote, cum super adsunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">680</span><BR>
Cyaneae. premit umbra ratem scopulique feruntur<BR>
comminus. hic &lt;Iuno&gt; praecepsque ex aethere Pallas<BR>
insiliunt pariter scopulos: hunc nata coercet,<BR>
hunc coniunx Iovis, ut valido qui robore tauros<BR>
sub iuga et invito detorquet in ilia cornu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">685</span><BR>
inde, velut mixtis Vulcanius ardor harenis<BR>
verset aquas, sic ima fremunt fluctuque coacto<BR>
angitur et clausum scopulos super effluit aequor.<BR>
contra omnes validis tenui discrimine remis<BR>
pergere iter mediosque ratem transferre per ictus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">690</span><BR>
saxa sed extremis tamen increpuere corymbis<BR>
parsque (nefas) deprensa iugis, nam cetera caelo<BR>
debita. conclamant Minyae, latera utraque quippe<BR>
dissiluisse putant. fugit ipse novissimus ictus<BR>
Tiphys et &lt;e&gt; mediis sequitur freta rapta ruinis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">695</span><BR>
nec prius obsessum scopulis respexit ad aequor<BR>
aut sociis temptata quies, nigrantia quam iam<BR>
litora longinquique exirent flumina Rhebae.<BR>
tunc fessas posuere manus, tunc arida anheli<BR>
pectora, discussa quales formidine Averni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">700</span><BR>
Alcides Theseusque comes pallentia iungunt<BR>
oscula vix primis amplexi luminis oris.<BR>
nec vero ipse metus curasque resolvere ductor,<BR>
sed maria aspectans 'heu qui datus iste deorum<BR>
sorte labor nobis! serum ut veniamus ad amnem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">705</span><BR>
Phasidis et mites' inquit 'dent vellera Colchi,<BR>
unde per hos iterum montes fuga?' talia fundit<BR>
imperio fixos Iovis aeternumque revinctos<BR>
nescius. id fati certa nam lege manebat,<BR>
siqua per hos undis umquam ratis isset apertis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">710</span><BR>
&nbsp;&nbsp;&nbsp;&nbsp;&nbsp;&nbsp;Tum freta, quae longis fuerant impervia saeclis,<BR>
ad subitam stup&lt;uer&gt;e ratem Pontique iacentis<BR>
omne solum regesque patent gentesque repostae.<BR>
non alibi effusis cesserunt longius undis<BR>
litora, non, tantas quamvis Tyrrhenus et Aegon&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">715</span><BR>
volvat aquas, geminis tot desint Syrtibus undae.<BR>
nam super huc vastos tellus quoque congerit amnes;<BR>
non septemgemini memorem quas exitus Histri,<BR>
quas Tanais flavusque Tyres Hypanisque Novasque<BR>
addat opes quantosque sinus Maeotia laxent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">720</span><BR>
aequora. flumineo sic agmine fregit amari<BR>
vim salis hinc Boreae cedens glaciantibus auris<BR>
Pontus et exorta facilis concrescere bruma.<BR>
utque vel immotos Ursae rigor invehit amnes<BR>
vel freta versa vadis, hiemem sic unda per omnem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">725</span><BR>
aut campo iacet aut tumido riget ardua fluctu,<BR>
atque hac Europam curvis anfractibus urget,<BR>
hac Asiam, Scythicum specie sinuatus in arcum.<BR>
illic umbrosae semper stant aequore nubes<BR>
et non certa dies, primo nec sole profundum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">730</span><BR>
solvitur aut vernis cum lux aequata tenebris,<BR>
sed redit extremo tandem in sua litora Tauro.<BR>
&nbsp;&nbsp;&nbsp;&nbsp;&nbsp;&nbsp;Iam Mariandynis advertit puppis harenis<BR>
atque celer terras regemque exquirit Echion<BR>
dicta ferens lectos (fama est si nominis umquam)&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">735</span><BR>
Haemoniae subiisse viros, det litora fessis.<BR>
adproperat Lycus auditis laetatus Achivis<BR>
ac simul Aesoniden omnemque in regia turbam<BR>
tecta trahit modo Bebryciis praefixa tropaeis,<BR>
mitis et in mediis effatur talia Grais:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">740</span><BR>
'haud temere est, fato divum reor ad mea vectos<BR>
litora vos, odium quibus atque eadem ira furentis<BR>
Bebryciae saevaque pares de gente triumphi:<BR>
certa fides animis, idem quibus incidit hostis.<BR>
nos quoque, nos Amycum tanto procul orbe remoti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">745</span><BR>
sensimus et saevis frater mihi fusus harenis.<BR>
ultor ego atque illuc cunctis accensus in armis<BR>
tunc aderam, cum vos mediis contenta ferebant<BR>
vela fretis. illum in sanie taboque recenti<BR>
vidimus aequoreo similem per litora monstro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">750</span><BR>
nec vero praerepta mihi suprema tyranni<BR>
fata queror bellove magis laetarer et armis<BR>
procubuisse meis, quam lege quod occidit ultus<BR>
ipse sua meritoque madent quod sanguine caestus.'<BR>
excipit Aesonides: 'tuus ergo in montibus ignis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">755</span><BR>
ille? tuas acies medio de gurgite vidi?'<BR>
fatur et ostentans prolem Iovis 'hic tibi Pollux<BR>
en,' ait 'inviso solvit cui pectore poenas.'<BR>
ille virum circa mirantia lumina volvit.<BR>
festa dehinc mediis ineunt convivia tectis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">760</span><BR>
communesque vocant superos, quorum eruta nutu<BR>
Bebrycia, et votis pariter praeda&lt;que&gt; fruuntur.
</p>
<p class=border></P>
<p>
<table border=0 cellspacing=15 cellpadding=0 align=Center>
<tr>
	<td><a href="valeriusflaccus.html">Valerius Flaccus</A>
	<td><a href="index.html">The Latin Library</A>
	<td><a href="classics.html">The Classics Page</A>
</TABLE>
</P>
</BODY>
</HTML>