<html>
	<head>
		<title>
			Martial III
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>M. VALERI MARTIALIS EPIGRAMMATON LIBER III
</p>

<p class=border></P>

<p>
<b>1</B>
<p>
Hoc tibi quidquid id est longinquis mittit ab oris <br>
&nbsp;&nbsp;&nbsp;&nbsp;&nbsp;Gallia Romanae nomine dicta togae.<br>
Hunc legis et laudas librum fortasse priorem:<br>
&nbsp;&nbsp;&nbsp;&nbsp;&nbsp;illa uel haec mea sunt, quae meliora putas.<br>
Plus sane placeat domina qui natus in urbe est:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;debet enim Gallum uincere uerna liber.
</p>

<p class=shortborder></p>

<p>
<b>2</B>
</p>

<p>
Cuius uis fieri, libelle, munus?<br>
Festina tibi uindicem parare,<br>
ne nigram cito raptus in culinam <br>
cordylas madida tegas papyro <br>
uel turis piperisue sis cucullus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Faustini fugis in sinum? sapisti.<br>
Cedro nunc licet ambules perunctus <br>
et frontis gemino decens honore <br>
pictis luxurieris umbilicis,<br>
et te purpura delicata uelet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
et cocco rubeat superbus index.<br>
illo uindice nec Probum timeto.
</p>

<p class=shortborder></p>

<p>
<b>3</B>
</p>

<p>
Formonsam faciem nigro medicamine celas,<br>
&nbsp;&nbsp;&nbsp;&nbsp;&nbsp;sed non formonso corpore laedis aquas.<br>
Ipsam crede deam uerbis tibi dicere nostris:<br>
&nbsp;&nbsp;&nbsp;&nbsp;&nbsp;"Aut aperi faciem, aut tu tunicata laua."
</p>

<p class=shortborder></p>

<p>
<b>4</B>
</p>

<p>
Romam uade, liber: si, ueneris unde, requiret,<br>
&nbsp;&nbsp;&nbsp;&nbsp;&nbsp;Aemiliae dices de regione uiae;<br>
si, quibus in terris, qua simus in urbe, rogabit,<br>
&nbsp;&nbsp;&nbsp;&nbsp;&nbsp;Corneli referas me licet esse Foro.<br>
Cur absim, quaeret; breuiter tu multa fatere:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;"Non poterat uanae taedia ferre togae."<br>
"Quando uenit?" dicet; tu respondeto: "Poeta<br>
&nbsp;&nbsp;&nbsp;&nbsp;&nbsp;exierat: ueniet, cum citharoedus erit."
</p>

<p class=shortborder></p>

<p>
<b>5</B>
</p>

<p>
Vis commendari sine me cursurus in urbem,<br>
&nbsp;&nbsp;&nbsp;&nbsp;&nbsp;parue liber, multis? An satis unus erit?<br>
Vnus erit, mihi crede, satis, cui non eris hospes,<br>
&nbsp;&nbsp;&nbsp;&nbsp;&nbsp;Iulius, adsiduum nomen in ore meo.<br>
Protinus hunc primae quaeres in limine Tectae:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;quos tenuit Daphnis, nunc tenet ille lares.<br>
Est illi coniunx, quae te manibusque sinuque<br>
&nbsp;&nbsp;&nbsp;&nbsp;&nbsp;excipiet, tu uel puluerulentus eas.<br>
Hos tu seu pariter siue hanc illumue priorem<br>
&nbsp;&nbsp;&nbsp;&nbsp;&nbsp;uideris, hoc dices "Marcus hauere iubet",&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
et satis est. Alios commendet epistola: peccat<br>
&nbsp;&nbsp;&nbsp;&nbsp;&nbsp;qui commendandum se putat esse suis.
</p>

<p class=shortborder></p>

<p>
<b>6</B>
</p>

<p>
Lux tibi post Idus numeratur tertia Maias,<br>
&nbsp;&nbsp;&nbsp;&nbsp;&nbsp;Marcelline, tuis bis celebranda sacris.<br>
Imputat aetherios ortus haec prima parenti,<br>
&nbsp;&nbsp;&nbsp;&nbsp;&nbsp;libat florentes haec tibi prima genas.<br>
Magna licet dederit iucundae munera uitae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;plus numquam patri praestitit ille dies.
</p>

<p class=shortborder></p>

<p>
<b>7</B>
</p>

<p>
Centum miselli iam ualete quadrantes,<br>
anteambulonis congiarium lassi,<br>
quos diuidebat balneator elixus.<br>
Quid cogitatis, o fames amicorum?<br>
Regis superbi sportulae recesserunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
"Nihil stropharum est: iam salarium dandum est."
</p>

<p class=shortborder></p>

<p>
<b>8</B>
</p>

<p>
"Thaida Quintus amat." "Quam Thaida?" "Thaida luscam."<br>
&nbsp;&nbsp;&nbsp;&nbsp;&nbsp;Vnum oculum Thais non habet, ille duos.
</p>

<p class=shortborder></p>

<p>
<b>9</B>
</p>

<p>
Versiculos in me narratur scribere Cinna:<br>
&nbsp;&nbsp;&nbsp;&nbsp;&nbsp;Non scribit, cuius carmina nemo legit.
</p>

<p class=shortborder></p>

<p>
<b>10</B>
</p>

<p>
Constituit, Philomuse, pater tibi milia bina<br>
&nbsp;&nbsp;&nbsp;&nbsp;&nbsp;menstrua perque omnis praestitit illa dies,<br>
luxuriam premeret cum crastina semper egestas<br>
&nbsp;&nbsp;&nbsp;&nbsp;&nbsp;et uitiis essent danda diurna tuis.<br>
Idem te moriens heredem ex asse reliquit:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;exheredauit te, Philomuse, pater.
</p>

<p class=shortborder></p>

<p>
<b>11</B>
</p>

<p>
Si tua Thais nec lusca est, Quinte, puella,<br>
&nbsp;&nbsp;&nbsp;&nbsp;&nbsp;cur in te factum distichon esse putas? &#139;<br>
Sed simile est aliquid. &#139; Pro Laide Thaida dixi?<br>
&nbsp;&nbsp;&nbsp;&nbsp;&nbsp;Dic mihi, quid simile est Thais et Hermione?<br>
Tu tamen es Quintus: mutemus nomen amantis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;si non uolt Quintus, Thaida Sextus amet.
</p>

<p class=shortborder></p>

<p>
<b>12</B>
</p>

<p>
Vnguentum, fateor, bonum dedisti<br>
conuiuis here, sed nihil scidisti.<br>
Res salsa est bene olere et esurire.<br>
qui non cenat et unguitur, Fabulle,<br>
hic uere mihi mortuus uidetur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span>
</p>

<p class=shortborder></p>

<p>
<b>13</B>
</p>

<p>
Dum non uis pisces, dum non uis carpere pullos<br>
&nbsp;&nbsp;&nbsp;&nbsp;&nbsp;et plus quam putri, Naeuia, parcis apro,<br>
accusas rumpisque cocum, tamquam omnia cruda<br>
&nbsp;&nbsp;&nbsp;&nbsp;&nbsp;attulerit. Numquam sic ego crudus ero.
</p>

<p class=shortborder></p>

<p>
<b>14</B>
</p>

<p>
Romam petebat esuritor Tuccius<br>
&nbsp;&nbsp;&nbsp;&nbsp;&nbsp;profectus ex Hispania.<br>
Occurrit illi sportularum fabula:<br>
&nbsp;&nbsp;&nbsp;&nbsp;&nbsp;a ponte rediit Muluio
</p>

<p class=shortborder></p>

<p>
<b>15</B>
</p>

<p>
Plus credit nemo tota quam Cordus in urbe.<br>
&nbsp;&nbsp;&nbsp;&nbsp;&nbsp;"Cum sit tam pauper, quomodo?"Caecus amat.
</p>

<p class=shortborder></p>

<p>
<b>16</B>
</p>

<p>
Das gladiatores, sutorum regule, Cerdo,<br>
&nbsp;&nbsp;&nbsp;&nbsp;&nbsp;quodque tibi tribuit subula, sica rapit.<br>
Ebrius es: neque enim faceres hoc sobrius umquam,<br>
&nbsp;&nbsp;&nbsp;&nbsp;&nbsp;ut uelles corio ludere, Cerdo, tuo.<br>
Lusisti corio: sed te, mihi crede, memento&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;nunc in pellicula, Cerdo, tenere tua.
</p>

<p class=shortborder></p>

<p>
<b>17</B>
</p>

<p>
Circumlata diu mensis scribilita secundis<br>
&nbsp;&nbsp;&nbsp;&nbsp;&nbsp;urebat nimio saeua calore manus;<br>
sed magis ardebat Sabidi gula: protinus ergo<br>
&nbsp;&nbsp;&nbsp;&nbsp;&nbsp;sufflauit buccis terque quaterque suis.<br>
Illa quidem tepuit digitosque admittere uisa est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;sed nemo potuit tangere: merda fuit.
</p>

<p class=shortborder></p>

<p>
<b>18</B>
</p>

<p>
Perfrixisse tuas questa est praefatio fauces:<br>
&nbsp;&nbsp;&nbsp;&nbsp;&nbsp;cum te excusaris, Maxime, quid recitas?
</p>

<p class=shortborder></p>

<p>
<b>19</B>
</p>

<p>
Proxima centenis ostenditur ursa columnis,<br>
&nbsp;&nbsp;&nbsp;&nbsp;&nbsp;exornant fictae qua platanona ferae.<br>
Huius dum patulos adludens temptat hiatus<br>
&nbsp;&nbsp;&nbsp;&nbsp;&nbsp;pulcher Hylas, teneram mersit in ora manum:<br>
uipera sed caeco scelerata latebat in aere&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;uiuebatque anima dereriore fera.<br>
Non sensit puer esse dolos, nisi dente recepto<br>
&nbsp;&nbsp;&nbsp;&nbsp;&nbsp;dum perit. O facinus, falsa quod ursa fuit!
</p>

<p class=shortborder></p>

<p>
<b>20</B>
</p>

<p>
Dic, Musa, quid agat Canius meus Rufus:<br>
utrumque chartis tradit ille uicturis<br>
legenda temporum acta Claudianorum,<br>
an quae Neroni falsus adstruit scriptor?<br>
An aemulatur inprobi iocos Phaedri?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Lasciuus elegis an seuerus herois?<br>
An in cothurnis horridus Sophocleis?<br>
An otiosus in schola poetarum<br>
lepore tinctos Attico sales narrat?<br>
Hinc si recessit, porticum terit templi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
an spatia carpit lentus Argonautarum?<br>
An delicatae sole rursus Europae<br>
inter tepentes post meridiem buxos<br>
sedet ambulatue liber acribus curis?<br>
Titine thermis an lauatur Agrippae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
an inpudici balneo Tigillini?<br>
an rure Tulli fruitur atque Lucani?<br>
An Pollionis dulce currit ad quartum?<br>
an aestuantis iam profectus ad Baias<br>
piger Lucrino nauculatur in stagno?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
"Vis scire quid agat Canius tuus? Ridet."
</p>

<p class=shortborder></p>

<p>
<b>21</B>
</p>

<p>
Proscriptum famulus seruauit fronte notatus:<br>
&nbsp;&nbsp;&nbsp;&nbsp;&nbsp;non fuit haec domini uita, sed inuidia.
</p>

<p class=shortborder></p>

<p>
<b>22</B>
</p>

<p>
Dederas, Apici, bis trecenties uentri,<br>
sed adhuc supererat centies tibi laxum.<br>
Hoc tu grauatus ut famem et sitim ferre,<br>
summa uenenum potione perduxti.<br>
Nihil est, Apici, tibi gulosius factum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span>
</p>

<p class=shortborder></p>

<p>
<b>23</B>
</p>

<p>
Omnia cum retro pueris obsonia tradas,<br>
&nbsp;&nbsp;&nbsp;&nbsp;&nbsp;cur non mensa tibi ponitur a pedibus?
</p>

<p class=shortborder></p>

<p>
<b>24</B>
</p>

<p>
Vite nocens rosa stabat moriturus ad aras<br>
&nbsp;&nbsp;&nbsp;&nbsp;&nbsp;hircus, Bacche, tuis uictima grata focis;<br>
quem Tuscus mactare deo cum uellet aruspex,<br>
&nbsp;&nbsp;&nbsp;&nbsp;&nbsp;dixerat agresti forte rudique uiro<br>
ut cito testiculos et acuta falce secaret,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;taeter ut inmundae carnis abiret odor.<br>
Ipse super uirides aras luctantia pronus<br>
&nbsp;&nbsp;&nbsp;&nbsp;&nbsp;dum resecat cultro colla premitque manu,<br>
ingens iratis apparuit hirnea sacris.<br>
&nbsp;&nbsp;&nbsp;&nbsp;&nbsp;Occupat hanc ferro rusticus atque secat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
hoc ratus antiquos sacrorum poscere ritus<br>
&nbsp;&nbsp;&nbsp;&nbsp;&nbsp;talibus et fibris numina prisca coli.<br>
Sic, modo qui Tuscus fueras, nunc Gallus aruspex,<br>
&nbsp;&nbsp;&nbsp;&nbsp;&nbsp;dum iugulas hircum, factus es ipse caper.
</p>

<p class=shortborder></p>

<p>
<b>25</B>
</p>

<p>
Si temperari balneum cupis feruens,<br>
Faustine, quod uix Iulianus intraret,<br>
roga lauetur rhetorem Sabineium:<br>
Neronianas is refrigerat thermas.
</p>

<p class=shortborder></p>

<p>
<b>26</B>
</p>

<p>
Praedia solus habes et solus, Candide, nummos,<br>
&nbsp;&nbsp;&nbsp;&nbsp;&nbsp;aurea solus habes, murrina solus habes,<br>
Massica solus habes et Opimi Caecuba solus,<br>
&nbsp;&nbsp;&nbsp;&nbsp;&nbsp;et cor solus habes, solus et ingenium.<br>
Omnia solus habes &#139; nec me puta uelle negare &#139;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;uxorem sed habes, Candide, cum populo.
</p>

<p class=shortborder></p>

<p>
<b>27</B>
</p>

<p>
Numquam me reuocas, uenias cum saepe uocatus:<br>
&nbsp;&nbsp;&nbsp;&nbsp;&nbsp;ignosco, nullum si modo, Galle, uocas.<br>
Inuitas alios: uitium est utriusque. "Quod?" inquis.<br>
&nbsp;&nbsp;&nbsp;&nbsp;&nbsp;Et mihi cor non est et tibi, Galle, pudor.
</p>

<p class=shortborder></p>

<p>
<b>28</B>
</p>

<p>
Auriculam Mario grauiter miraris olere.<br>
&nbsp;&nbsp;&nbsp;&nbsp;&nbsp;Tu facis hoc: garris, Nestor, in auriculam.
</p>

<p class=shortborder></p>

<p>
<b>29</B>
</p>

<p>
Has cum gemina compede dedicat catenas,<br>
&nbsp;&nbsp;&nbsp;&nbsp;&nbsp;Saturne, tibi Zoilus, anulos priores.
</p>

<p class=shortborder></p>

<p>
<b>30</B>
</p>

<p>
Sportula nulla datur; gratis conuiua recumbis:<br>
&nbsp;&nbsp;&nbsp;&nbsp;&nbsp;dic mihi, quid Romae, Gargiliane, facis?<br>
Vnde tibi togula est et fuscae pensio cellae?<br>
&nbsp;&nbsp;&nbsp;&nbsp;&nbsp;unde datur quadrans? unde uir es Chiones?<br>
Cum ratione licet dicas te uiuere summa,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;quod uiuis, nulla cum ratione facis.
</p>

<p class=shortborder></p>

<p>
<b>31</B>
</p>

<p>
Sunt tibi, confiteor, diffusi iugera campi,<br>
&nbsp;&nbsp;&nbsp;&nbsp;&nbsp;urbanique tenent praedia multa lares,<br>
et seruit dominae numerosus debitor arcae,<br>
&nbsp;&nbsp;&nbsp;&nbsp;&nbsp;sustentatque tuas aurea massa dapes.<br>
Fastidire tamen noli, Rufine, minores:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;plus habuit Didymos, plus Philomelus habet.
</p>

<p class=shortborder></p>

<p>
<b>32</B>
</p>

<p>
An possim uetulam quaeris, Matrinia: possum<br>
&nbsp;&nbsp;&nbsp;&nbsp;&nbsp;et uetulam, sed tu mortua, non uetula es:<br>
possum Hecubam, possum Niobam, Matrinia, sed si<br>
&nbsp;&nbsp;&nbsp;&nbsp;&nbsp;nondum erit illa canis, nondum erit illa lapis.
</p>

<p class=shortborder></p>

<p>
<b>33</B>
</p>

<p>
Ingenuam malo, sed si tamen illa negetur,<br>
&nbsp;&nbsp;&nbsp;&nbsp;&nbsp;libertina mihi proxuma condicio est.<br>
Extremo est ancilla loco: sed uincet utramque,<br>
&nbsp;&nbsp;&nbsp;&nbsp;&nbsp;si facie nobis haec erit ingenua.
</p>

<p class=shortborder></p>

<p>
<b>34</B>
</p>

<p>
Digna tuo cur sis indignaque nomine, dicam.<br>
&nbsp;&nbsp;&nbsp;&nbsp;&nbsp;Frigida es et nigra es: non es et es Chione.
</p>

<p class=shortborder></p>

<p>
<b>35</B>
</p>

<p>
Artis Phidiacae toreuma clarum<br>
pisces aspicis: adde aquam, natabunt.
</p>

<p class=shortborder></p>

<p>
<b>36</B>
</p>

<p>
Quod nouus et nuper factus tibi praestat amicus,<br>
&nbsp;&nbsp;&nbsp;&nbsp;&nbsp;hoc praestare iubes me, Fabiane, tibi:<br>
horridus ut primo semper te mane salutem<br>
&nbsp;&nbsp;&nbsp;&nbsp;&nbsp;per mediumque trahat me tua sella lutum,<br>
lassus ut in thermas decuma uel serius hora&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;te sequar Agrippae, cum lauer ipse Titi.<br>
Hoc per triginta merui, Fabiane, Decembres,<br>
&nbsp;&nbsp;&nbsp;&nbsp;&nbsp;ut sim tiro tuae semper amicitiae?<br>
Hoc merui, Fabiane, toga tritaque meaque,<br>
&nbsp;&nbsp;&nbsp;&nbsp;&nbsp;ut nondum credas me meruisse rudem?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span>
</p>

<p class=shortborder></p>

<p>
<b>37</B>
</p>

<p>
Irasci tantum felices nostis amici.<br>
&nbsp;&nbsp;&nbsp;&nbsp;&nbsp;Non belle facitis, sed iuuat hoc: facite.
</p>

<p class=shortborder></p>

<p>
<b>38</B>
</p>

<p>
Quae te causa trahit uel quae fiducia Romam,<br>
&nbsp;&nbsp;&nbsp;&nbsp;&nbsp;Sexte? Quid aut speras aut petis inde? Refer.<br>
"Causas" inquis "agam Cicerone disertior ipso<br>
&nbsp;&nbsp;&nbsp;&nbsp;&nbsp;atque erit in triplici par mihi nemo foro."<br>
Egit Atestinus causas et Ciuis &#139; utrumque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;noras &#139;; sed neutri pensio tota fuit.<br>
"Si nihil hinc ueniet, pangentur carmina nobis:<br>
&nbsp;&nbsp;&nbsp;&nbsp;&nbsp;audieris, dices esse Maronis opus."<br>
Insanis: omnes gelidis quicumque lacernis<br>
&nbsp;&nbsp;&nbsp;&nbsp;&nbsp;sunt tibi, Nasones Vergiliosque uides.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
"Atria magna colam."Vix tres aut quattuor ista<br>
&nbsp;&nbsp;&nbsp;&nbsp;&nbsp;res aluit; pallet cetera turba fame.<br>
"Quid faciam? suade: nam certum est uiuere Romae."<br>
&nbsp;&nbsp;&nbsp;&nbsp;&nbsp;Si bonus es, casu uiuere, Sexte, potes.
</p>

<p class=shortborder></p>

<p>
<b>39</B>
</p>

<p>
Iliaco similem puerum, Faustine, ministro<br>
&nbsp;&nbsp;&nbsp;&nbsp;&nbsp;lusca Lycoris amat. Quam bene lusca uidet!
</p>

<p class=shortborder></p>

<p>
<b>40</B>
</p>

<p>
Inserta phialae Mentoris manu ducta<br>
lacerta uiuit et timetur argentum.
</p>

<p class=shortborder></p>

<p>
<b>41</B>
</p>

<p>
Mutua quod nobis ter quinquagena dedisti<br>
&nbsp;&nbsp;&nbsp;&nbsp;&nbsp;ex opibus tantis, quas grauis arca premit,<br>
esse tibi magnus, Telesine, uideris amicus.<br>
&nbsp;&nbsp;&nbsp;&nbsp;&nbsp;Tu magnus, quod das? Immo ego, quod recipis.
</p>

<p class=shortborder></p>

<p>
<b>42</B>
</p>

<p>
Lomento rugas uteri quod condere temptas,<br>
&nbsp;&nbsp;&nbsp;&nbsp;&nbsp;Polla, tibi uentrem, non mihi labra linis.<br>
Simpliciter pateat uitium fortasse pusillum:<br>
&nbsp;&nbsp;&nbsp;&nbsp;&nbsp;quod tegitur, maius creditur esse malum.
</p>

<p class=shortborder></p>

<p>
<b>43</B>
</p>

<p>
Mentiris iuuenem tinctis, Laetine, capillis,<br>
&nbsp;&nbsp;&nbsp;&nbsp;&nbsp;tam subito coruus, qui modo cycnus eras.<br>
Non omnes fallis; scit te Proserpina canum:<br>
&nbsp;&nbsp;&nbsp;&nbsp;&nbsp;personam capiti detrahet illa tuo.
</p>

<p class=shortborder></p>

<p>
<b>44</B>
</p>

<p>
Occurrit tibi nemo quod libenter<br>
quod, quacumque uenis, fuga est et ingens<br>
circa te, Ligurine, solitudo,<br>
quid sit, scire cupis? Nimis poeta es.<br>
Hoc ualde uitium periculosum est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Non tigris catulis citata raptis,<br>
non dipsas medio perusta sole,<br>
nec sic scorpios inprobus timetur.<br>
Nam tantos, rogo, quis ferat labores?<br>
Et stanti legis et legis sedenti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
currenti legis et legis cacanti.<br>
In thermas fugio: sonas ad aurem.<br>
Piscinam peto: non licet natare.<br>
Ad cenam propero: tenes euntem.<br>
Ad cenam uenio: fugas edentem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
Lassus dormio: suscitas iacentem.<br>
Vis, quantum facias mali, uidere?<br>
Vir iustus, probus, innocens timeris.
</p>

<p class=shortborder></p>

<p>
<b>45</B>
</p>

<p>
Fugerit an Phoebus mensas cenamque Thyestae<br>
&nbsp;&nbsp;&nbsp;&nbsp;&nbsp;ignoro: fugimus nos, Ligurine, tuam.<br>
Illa quidem lauta est dapibusque instructa superbis,<br>
&nbsp;&nbsp;&nbsp;&nbsp;&nbsp;sed nihil omnino te recitante placet.<br>
Nolo mihi ponas rhombos mullumue bilibrem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;nec uolo boletos, ostrea nolo: tace.
</p>

<p class=shortborder></p>

<p>
<b>46</B>
</p>

<p>
Exigis a nobis operam sine fine togatam<br>
&nbsp;&nbsp;&nbsp;&nbsp;&nbsp;non eo, libertum sed tibi mitto meum.<br>
"Non est"inquis "idem."Multo plus esse probabo:<br>
&nbsp;&nbsp;&nbsp;&nbsp;&nbsp;uix ego lecticam subsequar, ille feret.<br>
In turbam incideris, cunctos umbone repellet:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;inualidum est nobis ingenuumque latus.<br>
Quidlibet in causa narraueris, ipse tacebo:<br>
&nbsp;&nbsp;&nbsp;&nbsp;&nbsp;at tibi tergeminum mugiet ille sophos.<br>
Lis erit, ingenti faciet conuicia uoce:<br>
&nbsp;&nbsp;&nbsp;&nbsp;&nbsp;esse pudor uetuit fortia uerba mihi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
"Ergo nihil nobis"inquis "praestabis amicus?"<br>
&nbsp;&nbsp;&nbsp;&nbsp;&nbsp;Quidquid libertus, Candide, non poterit.
</p>

<p class=shortborder></p>

<p>
<b>47</B>
</p>

<p>
Capena grandi porta qua pluit gutta<br>
Phrygiumque Matris Almo qua lauat ferrum,<br>
Horatiorum qua uiret sacer campus<br>
qua pusilli feruet Herculis fanum,<br>
Faustine, plena Bassus ibat in reda,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
omnis beati copias trahens ruris.<br>
Illic uideres frutice nobili caules<br>
et utrumque porrum sessilesque lactucas<br>
pigroque uentri non inutiles betas;<br>
illic coronam pinguibus grauem turdis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
leporemque laesum Gallici canis dente<br>
nondumque uicta lacteum faba porcum;<br>
nec feriatus ibat ante carrucam,<br>
sed tuta faeno cursor oua portabat.<br>
Vrbem petebat Bassus? Immo rus ibat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span>
</p>

<p class=shortborder></p>

<p>
<b>48</B>
</p>

<p>
Pauperis extruxit cellam, sed uendidit Olus<br>
&nbsp;&nbsp;&nbsp;&nbsp;&nbsp;praedia: nunc cellam pauperis Olus habet.
</p>

<p class=shortborder></p>

<p>
<b>49</B>
</p>

<p>
Veientana mihi misces, ubi Massica potas:<br>
&nbsp;&nbsp;&nbsp;&nbsp;&nbsp;olfacere haec malo pocula quam bibere.
</p>

<p class=shortborder></p>

<p>
<b>50</B>
</p>

<p>
Haec tibi, non alia, est ad cenam causa uocandi,<br>
&nbsp;&nbsp;&nbsp;&nbsp;&nbsp;uersiculos recites ut, Ligurine, tuos.<br>
Deposui soleas, adfertur protinus ingens<br>
&nbsp;&nbsp;&nbsp;&nbsp;&nbsp;inter lactucas oxygarumque liber:<br>
alter perlegitur, dum fercula prima morantur:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;tertius est, nec adhuc mensa secunda uenit:<br>
et quartum recitas et quintum denique librum.<br>
&nbsp;&nbsp;&nbsp;&nbsp;&nbsp;Putidus est, totiens si mihi ponis aprum.<br>
Quod si non scombris scelerata poemata donas,<br>
&nbsp;&nbsp;&nbsp;&nbsp;&nbsp;cenabis solus iam, Ligurine, domi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span>
</p>

<p class=shortborder></p>

<p>
<b>51</B>
</p>

<p>
Cum faciem laudo, cum miror crura manusque,<br>
&nbsp;&nbsp;&nbsp;&nbsp;&nbsp;dicere, Galla, soles "Nuda placebo magis",<br>
et semper uitas communia balnea nobis.<br>
&nbsp;&nbsp;&nbsp;&nbsp;&nbsp;Numquid, Galla, times ne tibi non placeam?
</p>

<p class=shortborder></p>

<p>
<b>52</B>
</p>

<p>
Empta domus fuerat tibi, Tongiliane, ducentis:<br>
&nbsp;&nbsp;&nbsp;&nbsp;&nbsp;abstulit hanc nimium casus in urbe frequens.<br>
Conlatum est deciens. Rogo, non potes ipse uideri<br>
&nbsp;&nbsp;&nbsp;&nbsp;&nbsp;incendisse tuam, Tongiliane, domum?
</p>

<p class=shortborder></p>

<p>
<b>53</B>
</p>

<p>
Et uoltu poteram tuo carere<br>
et collo manibusque cruribusque<br>
et mammis natibusque clunibusque,<br>
et, ne singula persequi laborem,<br>
tota te poteram, Chloe, carere.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span>
</p>

<p class=shortborder></p>

<p>
<b>54</B>
</p>

<p>
Cum dare non possim quod poscis, Galla, rogantem,<br>
&nbsp;&nbsp;&nbsp;&nbsp;&nbsp;multo simplicius, Galla, negare potes.
</p>

<p class=shortborder></p>

<p>
<b>55</B>
</p>

<p>
Quod, quacumque uenis, Cosmum migrare putamus<br>
&nbsp;&nbsp;&nbsp;&nbsp;&nbsp;et fluere excusso cinnama fusa uitro,<br>
nolo peregrinis placeas tibi, Gellia, nugis.<br>
&nbsp;&nbsp;&nbsp;&nbsp;&nbsp;Scis, puto, posse meum sic bene olere canem.
</p>

<p class=shortborder></p>

<p>
<b>56</B>
</p>

<p>
Sit cisterna mihi quam uinea malo Rauennae,<br>
&nbsp;&nbsp;&nbsp;&nbsp;&nbsp;cum possim multo uendere pluris aquam.
</p>

<p class=shortborder></p>

<p>
<b>57</B>
</p>

<p>
Callidus imposuit nuper mihi copo Rauennae:<br>
&nbsp;&nbsp;&nbsp;&nbsp;&nbsp;cum peterem mixtum, uendidit ille merum.
</p>

<p class=shortborder></p>

<p>
<b>58</B>
</p>

<p>
Baiana nostri uilla, Basse, Faustini<br>
non otiosis ordinata myrtetis<br>
uiduaque platano tonsilique buxeto<br>
ingrata lati spatia detinet campi,<br>
sed rure uero barbaroque laetatur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Hic farta premitur angulo Ceres omni<br>
et multa fragrat testa senibus autumnis;<br>
hic post Nouembres imminente iam bruma<br>
seras putator horridus refert uuas.<br>
Truces in alta ualle mugiunt tauri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
uitulusque inermi fronte prurit in pugnam.<br>
Vagatur omnis turba sordidae chortis,<br>
argutus anser gemmeique pauones<br>
nomenque debet quae rubentibus pinnis<br>
et picta perdix Numidicaeque guttatae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
et impiorum phasiana Colchorum;<br>
Rhodias superbi feminas premunt galli;<br>
sonantque turres plausibus columbarum,<br>
gemit hinc palumbus, inde cereus turtur.<br>
Auidi secuntur uilicae sinum porci&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
matremque plenam mollis agnus expectat.<br>
Cingunt serenum lactei focum uernae<br>
et larga festos lucet ad lares silua.<br>
Non segnis albo pallet otio caupo,<br>
nec perdit oleum lubricus palaestrita,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>
sed tendit auidis rete subdolum turdis<br>
tremulaue captum linea trahit piscem<br>
aut inpeditam cassibus refert dammam.<br>
Exercet hilares facilis hortus urbanus,<br>
et paedagogo non iubente lasciui&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br>
parere gaudent uilico capillati,<br>
et delicatus opere fruitur eunuchus.<br>
Nec uenit inanis rusticus salutator:<br>
fert ille ceris cana cum suis mella<br>
metamque lactis Sassinate de silua;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br>
somniculosos ille porrigit glires,<br>
hic uagientem matris hispidae fetum,<br>
alius coactos non amare capones;<br>
et dona matrum uimine offerunt texto<br>
grandes proborum uirgines colonorum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br>
Facto uocatur laetus opere uicinus;<br>
nec auara seruat crastinas dapes mensa:<br>
uescuntur omnes ebrioque non nouit<br>
satur minister inuidere conuiuae.<br>
At tu sub urbe possides famem mundam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br>
et turre ab alta prospicis meras laurus,<br>
furem Priapo non timente securus;<br>
et uinitorem farre pascis urbano<br>
pictamque portas otiosus ad uillam<br>
holus, oua, pullos, poma, caseum, mustum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br>
Rus hoc uocari debet, an domus longe?
</p>

<p class=shortborder></p>

<p>
<b>59</B>
</p>

<p>
Sutor cerdo dedit tibi, culta Bononia, munus,<br>
&nbsp;&nbsp;&nbsp;&nbsp;&nbsp;fullo dedit Mutinae: nunc ubi copo dabit?
</p>

<p class=shortborder></p>

<p>
<b>60</B>
</p>

<p>
Cum uocer ad cenam non iam uenalis ut ante,<br>
&nbsp;&nbsp;&nbsp;&nbsp;&nbsp;cur mihi non eadem quae tibi cena datur?<br>
Ostrea tu sumis stagno saturata Lucrino,<br>
&nbsp;&nbsp;&nbsp;&nbsp;&nbsp;sugitur inciso mitulus ore mihi;<br>
sunt tibi boleti, fungos ego sumo suillos;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;res tibi cum rhombo est, at mihi cum sparulo.<br>
Aureus inmodicis turtur te clunibus implet,<br>
&nbsp;&nbsp;&nbsp;&nbsp;&nbsp;ponitur in cauea mortua pica mihi.<br>
Cur sine te ceno cum tecum, Pontice, cenem?<br>
&nbsp;&nbsp;&nbsp;&nbsp;&nbsp;Sportula quod non est prosit: edamus idem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span>
</p>

<p class=shortborder></p>

<p>
<b>61</B>
</p>

<p>
Esse nihil dicis quidquid petis, inprobe Cinna:<br>
&nbsp;&nbsp;&nbsp;&nbsp;&nbsp;si nil, Cinna, petis, nil tibi, Cinna, nego.
</p>

<p class=shortborder></p>

<p>
<b>62</B>
</p>

<p>
Centenis quod emis pueros et saepe ducenis,<br>
&nbsp;&nbsp;&nbsp;&nbsp;&nbsp;quod sub rege Numa condita uina bibis,<br>
quod constat decies tibi non spatiosa supellex,<br>
&nbsp;&nbsp;&nbsp;&nbsp;&nbsp;libra quod argenti milia quinque rapit,<br>
aurea quod fundi pretio carruca paratur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;quod pluris mula est quam domus empta tibi:<br>
haec animo credis magno te, Quinte, parare?<br>
&nbsp;&nbsp;&nbsp;&nbsp;&nbsp;Falleris: haec animus, Quinte, pusillus emit.
</p>

<p class=shortborder></p>

<p>
<b>63</B>
</p>

<p>
Cotile, bellus homo es: dicunt hoc, Cotile, multi.<br>
&nbsp;&nbsp;&nbsp;&nbsp;&nbsp;Audio: sed quid sit, dic mihi, bellus homo?<br>
"Bellus homo est, flexos qui digerit ordine crines,<br>
&nbsp;&nbsp;&nbsp;&nbsp;&nbsp;balsama qui semper, cinnama semper olet;<br>
cantica qui Nili, qui Gaditana susurrat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;qui mouet in uarios bracchia uolsa modos;<br>
inter femineas tota qui luce cathedras<br>
&nbsp;&nbsp;&nbsp;&nbsp;&nbsp;desidet atque aliqua semper in aure sonat;<br>
qui legit hinc illinc missas scribitque tabellas;<br>
&nbsp;&nbsp;&nbsp;&nbsp;&nbsp;pallia uicini qui refugit cubiti;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
qui scit quam quis amet, qui per conuiuia currit,<br>
&nbsp;&nbsp;&nbsp;&nbsp;&nbsp;Hirpini ueteres qui bene nouit auos."<br>
Quid narras? Hoc est, hoc est homo, Cotile, bellus?<br>
&nbsp;&nbsp;&nbsp;&nbsp;&nbsp;Res pertricosa est, Cotile, bellus homo.
</p>

<p class=shortborder></p>

<p>
<b>64</B>
</p>

<p>
Sirenas hilarem nauigantium poenam<br>
blandasque mortes gaudiumque crudele,<br>
quas nemo quondam deserebat auditas,<br>
fallax Vlixes dicitur reliquisse.<br>
Non miror: illud, Cassiane, mirarer,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
si fabulantem Canium reliquisset.
</p>

<p class=shortborder></p>

<p>
<b>65</B>
</p>

<p>
Quod spirat tenera malum mordente puella,<br>
&nbsp;&nbsp;&nbsp;&nbsp;&nbsp;quod de Corycio quae uenit aura croco;<br>
uinea quod primis cum floret cana racemis,<br>
&nbsp;&nbsp;&nbsp;&nbsp;&nbsp;gramina quod redolent, quae modo carpsit ouis;<br>
quod myrtus, quod messor Arabs, quod sucina trita,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;pallidus Eoo ture quod ignis olet;<br>
gleba quod aestiuo leuiter cum spargitur imbre,<br>
&nbsp;&nbsp;&nbsp;&nbsp;&nbsp;quod madidas nardo passa corona comas:<br>
hoc tua, saeue puer Diadumene, basia fragrant.<br>
&nbsp;&nbsp;&nbsp;&nbsp;&nbsp;Quid si tota dares illa sine inuidia?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span>
</p>

<p class=shortborder></p>

<p>
<b>66</B>
</p>

<p>
Par scelus admisit Phariis Antonius armis:<br>
&nbsp;&nbsp;&nbsp;&nbsp;&nbsp;abscidit uoltus ensis uterque sacros.<br>
Illud, laurigeros ageres cum laeta triumphos,<br>
&nbsp;&nbsp;&nbsp;&nbsp;&nbsp;hoc tibi, Roma, caput, cum loquereris, erat.<br>
Antoni tamen est peior quam causa Pothini:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;hic facinus domino praestitit, ille sibi.
</p>

<p class=shortborder></p>

<p>
<b>67</B>
</p>

<p>
Cessatis, pueri, nihilque nostis,<br>
Vaterno Rasinaque pigriores,<br>
quorum per uada tarda nauigantes<br>
lentos tinguitis ad celeuma remos.<br>
Iam prono Phaetonte sudat Aethon&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
exarsitque dies et hora lassos<br>
interiungit equos meridiana:<br>
at uos tam placidas uagi per undas<br>
tuta luditis otium carina.<br>
Non nautas puto uos, sed Argonautas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span>
</p>

<p class=shortborder></p>

<p>
<b>68</B>
</p>

<p>
Huc est usque tibi scriptus, matrona, libellus.<br>
&nbsp;&nbsp;&nbsp;&nbsp;&nbsp;Cui sint scripta rogas interiora? Mihi.<br>
Gymnasium, thermas, stadium est hac parte: recede.<br>
&nbsp;&nbsp;&nbsp;&nbsp;&nbsp;Exuimur: nudos parce uidere uiros.<br>
Hinc iam deposito post uina rosasque pudore,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;quid dicat nescit saucia Terpsichore:<br>
schemate nec dubio, sed aperte nominat illam<br>
&nbsp;&nbsp;&nbsp;&nbsp;&nbsp;quam recipit sexto mense superba Venus,<br>
custodem medio statuit quam uilicus horto,<br>
&nbsp;&nbsp;&nbsp;&nbsp;&nbsp;opposita spectat quam proba uirgo manu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Si bene te noui, longum iam lassa libellum<br>
&nbsp;&nbsp;&nbsp;&nbsp;&nbsp;ponebas, totum nunc studiosa leges.
</p>

<p class=shortborder></p>

<p>
<b>69</B>
</p>

<p>
Omnia quod scribis castis epigrammata uerbis<br>
&nbsp;&nbsp;&nbsp;&nbsp;&nbsp;inque tuis nulla est mentula carminibus,<br>
admiror, laudo; nihil est te sanctius uno:<br>
&nbsp;&nbsp;&nbsp;&nbsp;&nbsp;at mea luxuria pagina nulla uacat.<br>
Haec igitur nequam iuuenes facilesque puellae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;haec senior, sed quem torquet amica, legat:<br>
at tua, Cosconi, uenerandaque sanctaque uerba<br>
&nbsp;&nbsp;&nbsp;&nbsp;&nbsp;a pueris debent uirginibusque legi.
</p>

<p class=shortborder></p>

<p>
<b>70</B>
</p>

<p>
Moechus es Aufidiae, qui uir, Scaeuine, fuisti;<br>
&nbsp;&nbsp;&nbsp;&nbsp;&nbsp;riualis fuerat qui tuus, ille uir est.<br>
Cur aliena placet tibi, quae tua non placet, uxor?<br>
&nbsp;&nbsp;&nbsp;&nbsp;&nbsp;Numquid securus non potes arrigere?
</p>

<p class=shortborder></p>

<p>
<b>71</B>
</p>

<p>
Mentula cum doleat puero, tibi, Naeuole, culus,<br>
&nbsp;&nbsp;&nbsp;&nbsp;&nbsp;non sum diuinus, sed scio quid facias.
</p>

<p class=shortborder></p>

<p>
<b>72</B>
</p>

<p>
Vis futui nec uis mecum, Saufeia, lauari:<br>
&nbsp;&nbsp;&nbsp;&nbsp;&nbsp;nescio quod magnum suspicor esse nefas.<br>
Aut tibi pannosae dependent pectore mammae<br>
&nbsp;&nbsp;&nbsp;&nbsp;&nbsp;aut sulcos uteri prodere nuda times<br>
aut infinito lacerum patet inguen hiatu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;aut aliquid cunni prominet ore tui.<br>
Sed nihil est horum, credo, pulcherrima nuda es.<br>
&nbsp;&nbsp;&nbsp;&nbsp;&nbsp;Si uerum est, uitium peius habes: fatua es.
</p>

<p class=shortborder></p>

<p>
<b>73</B>
</p>

<p>
Dormis cum pueris mutuniatis,<br>
et non stat tibi, Phoebe, quod stat illis.<br>
Quid uis me, rogo, Phoebe, suspicari?<br>
Mollem credere te uirum uolebam,<br>
sed rumor negat esse te cinaedum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span>
</p>

<p class=shortborder></p>

<p>
<b>74</B>
</p>

<p>
Psilothro faciem leuas et dropace caluam:<br>
&nbsp;&nbsp;&nbsp;&nbsp;&nbsp;numquid tonsorem, Gargiliane, times?<br>
Quid facient ungues? Nam certe non potes illos<br>
&nbsp;&nbsp;&nbsp;&nbsp;&nbsp;resina Veneto nec resecare luto.<br>
Desine, si pudor est, miseram traducere caluam:<br>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span>
&nbsp;&nbsp;&nbsp;&nbsp;&nbsp;hoc fieri cunno, Gargiliane, solet.
</p>

<p class=shortborder></p>

<p>
<b>75</B>
</p>

<p>
Stare, Luperce, tibi iam pridem mentula desit,<br>
&nbsp;&nbsp;&nbsp;&nbsp;&nbsp;luctaris demens tu tamen arrigere.<br>
Sed nihil erucae faciunt bulbique salaces,<br>
&nbsp;&nbsp;&nbsp;&nbsp;&nbsp;inproba nec prosunt iam satureia tibi.<br>
Coepisti puras opibus corrumpere buccas:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;sic quoque non uiuit sollicitata Venus.<br>
Mirari satis hoc quisquam uel credere possit,<br>
&nbsp;&nbsp;&nbsp;&nbsp;&nbsp;quod non stat, magno stare, Luperce, tibi?
</p>

<p class=shortborder></p>

<p>
<b>76</B>
</p>

<p>
Arrigis ad uetulas, fastidis, Basse, puellas,<br>
&nbsp;&nbsp;&nbsp;&nbsp;&nbsp;nec formonsa tibi, sed moritura placet.<br>
Hic, rogo, non furor est, non haec est mentula demens?<br>
&nbsp;&nbsp;&nbsp;&nbsp;&nbsp;Cum possis Hecaben, non potes Andromachen!
</p>

<p class=shortborder></p>

<p>
<b>77</B>
</p>

<p>
Nec mullus nec te delectat, Baetice, turdus,<br>
&nbsp;&nbsp;&nbsp;&nbsp;&nbsp;nec lepus est umquam nec tibi gratus aper;<br>
nec te liba iuuant nec sectae quadra placentae,<br>
&nbsp;&nbsp;&nbsp;&nbsp;&nbsp;nec Libye mittit nec tibi Phasis aues:<br>
capparin et putri cepas allece natantis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;et pulpam dubio de petasone uoras,<br>
teque iuuant gerres et pelle melandrya cana;<br>
&nbsp;&nbsp;&nbsp;&nbsp;&nbsp;resinata bibis uina, Falerna fugis.<br>
Nescio quod stomachi uitium secretius esse<br>
&nbsp;&nbsp;&nbsp;&nbsp;&nbsp;suspicor: ut quid enim, Baetice, saprophagis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span>
</p>

<p class=shortborder></p>

<p>
<b>78</B>
</p>

<p>
Minxisti currente semel, Pauline, carina.<br>
&nbsp;&nbsp;&nbsp;&nbsp;&nbsp;Meiere uis iterum? Iam Palinurus eris.
</p>

<p class=shortborder></p>

<p>
<b>79</B>
</p>

<p>
Rem peragit nullam Sertorius, inchoat omnes:<br>
&nbsp;&nbsp;&nbsp;&nbsp;&nbsp;hunc ego, cum futuit, non puto perficere.
</p>

<p class=shortborder></p>

<p>
<b>80</B>
</p>

<p>
De nullo quereris, nulli maledicis, Apici:<br>
&nbsp;&nbsp;&nbsp;&nbsp;&nbsp;rumor ait linguae te tamen esse malae.
</p>

<p class=shortborder></p>

<p>
<b>81</B>
</p>

<p>
Quid cum femineo tibi, Baetice galle, barathro?<br>
&nbsp;&nbsp;&nbsp;&nbsp;&nbsp;Haec debet medios lambere lingua uiros.<br>
Abscisa est quare Samia tibi mentula testa,<br>
&nbsp;&nbsp;&nbsp;&nbsp;&nbsp;si tibi tam gratus, Baetice, cunnus erat?<br>
Castrandum caput est: nam sis licet inguine gallus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;sacra tamen Cybeles decipis: ore uir es.
</p>

<p class=shortborder></p>

<p>
<b>82</B>
</p>

<p>
Conuiua quisquis Zoili potest esse,<br>
Summemmianas cenet inter uxores<br>
curtaque Ledae sobrius bibat testa:<br>
hoc esse leuius puriusque contendo.<br>
Iacet occupato galbinatus in lecto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
cubitisque trudit hinc et inde conuiuas<br>
effultus ostro Sericisque puluillis.<br>
Stat exoletus suggeritque ructanti<br>
pinnas rubentes cuspidesque lentisci,<br>
et aestuanti tenue uentilat frigus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
supina prasino concubina flabello,<br>
fugatque muscas myrtea puer uirga.<br>
Percurrit agili corpus arte tractatrix<br>
manumque doctam spargit omnibus membris;<br>
digiti crepantis signa nouit eunuchus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
et delicatae sciscitator urinae<br>
domini bibentis ebrium regit penem.<br>
At ipse retro flexus ad pedum turbam<br>
inter catellas anserum exta lambentis<br>
partitur apri glandulas palaestritis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
et concubino turturum natis donat;<br>
Ligurumque nobis saxa cum ministrentur<br>
uel cocta fumis musta Massilitanis,<br>
Opimianum morionibus nectar<br>
crystallinisque murrinisque propinat;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>
et Cosmianis ipse fusus ampullis<br>
non erubescit murice aureo nobis<br>
diuidere moechae pauperis capillare.<br>
Septunce multo deinde perditus stertit:<br>
non accubamus et silentium rhonchis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br>
praestare iussi nutibus propinamus.<br>
Hoc Malchionis patimur inprobi fastus,<br>
nec uindicari, Rufe, possumus: fellat.
</p>

<p class=shortborder></p>

<p>
<b>83</B>
</p>

<p>
Vt faciam breuiora mones epigrammata, Corde.<br>
&nbsp;&nbsp;&nbsp;&nbsp;&nbsp;"Fac mihi quod Chione": non potui breuius.
</p>

<p class=shortborder></p>

<p>
<b>84</B>
</p>

<p>
Quid narrat tua moecha? Non puellam<br>
dixi, Gongylion. Quid ergo? Linguam.
</p>

<p class=shortborder></p>

<p>
<b>85</B>
</p>

<p>
Quis tibi persuasit naris abscidere moecho?<br>
&nbsp;&nbsp;&nbsp;&nbsp;&nbsp;Non hac peccatum est parte, marite, tibi.<br>
Stulte, quid egisti? Nihil hic tibi perdidit uxor,<br>
&nbsp;&nbsp;&nbsp;&nbsp;&nbsp;cum sit salua tui mentula Deiphobi.
</p>

<p class=shortborder></p>

<p>
<b>86</B>
</p>

<p>
Ne legeres partem lasciui, casta, libelli,<br>
&nbsp;&nbsp;&nbsp;&nbsp;&nbsp;praedixi et monui: tu tamen, ecce, legis.<br>
Sed si Panniculum spectas et, casta, Latinum, &#139;<br>
&nbsp;&nbsp;&nbsp;&nbsp;&nbsp;non sunt haec mimis inprobiora, &#139; lege.
</p>

<p class=shortborder></p>

<p>
<b>87</B>
</p>

<p>
Narrat te rumor, Chione, numquam esse fututam<br>
&nbsp;&nbsp;&nbsp;&nbsp;&nbsp;atque nihil cunno purius esse tuo.<br>
Tecta tamen non hac, qua debes, parte lauaris:<br>
&nbsp;&nbsp;&nbsp;&nbsp;&nbsp;si pudor est, transfer subligar in faciem.
</p>

<p class=shortborder></p>

<p>
<b>88</B>
</p>

<p>
Sunt gemini fratres, diuersa sed inguina lingunt:<br>
&nbsp;&nbsp;&nbsp;&nbsp;&nbsp;dicite, dissimiles sunt magis an similes?
</p>

<p class=shortborder></p>

<p>
<b>89</B>
</p>

<p>
Vtere lactucis et mollibus utere maluis:<br>
&nbsp;&nbsp;&nbsp;&nbsp;&nbsp;nam faciem durum, Phoebe, cacantis habes.
</p>

<p class=shortborder></p>

<p>
<b>90</B>
</p>

<p>
Volt, non uolt dare Galla mihi; nec dicere possum,<br>
&nbsp;&nbsp;&nbsp;&nbsp;&nbsp;quod uolt et non uolt, quid sibi Galla uelit.
</p>

<p class=shortborder></p>

<p>
<b>91</B>
</p>

<p>
Cum peteret patriae missicius arua Rauennae,<br>
&nbsp;&nbsp;&nbsp;&nbsp;&nbsp;semiuiro Cybeles cum grege iunxit iter.<br>
Huic comes haerebat domini fugitiuus Achillas<br>
&nbsp;&nbsp;&nbsp;&nbsp;&nbsp;insignis forma nequitiaque puer.<br>
Hoc steriles sensere uiri: qua parte cubaret&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;quaerunt. Sed tacitos sensit et ille dolos:<br>
mentitur, credunt. Somni post uina petuntur:<br>
&nbsp;&nbsp;&nbsp;&nbsp;&nbsp;continuo ferrum noxia turba rapit<br>
exciduntque senem spondae qui parte iacebat;<br>
&nbsp;&nbsp;&nbsp;&nbsp;&nbsp;namque puer pluteo uindice tutus erat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Subpositam quondam fama est pro uirgine ceruam,<br>
&nbsp;&nbsp;&nbsp;&nbsp;&nbsp;at nunc pro ceruo mentula subposita est.
</p>

<p class=shortborder></p>

<p>
<b>92</B>
</p>

<p>
Vt patiar moechum rogat uxor, Galle, sed unum.<br>
&nbsp;&nbsp;&nbsp;&nbsp;&nbsp;Huic ego non oculos eruo, Galle, duos?<p>
<br>
<b>93</B>
</p>

<p>
Cum tibi trecenti consules, Vetustilla,<br>
et tres capilli quattuorque sint dentes,<br>
pectus cicadae, crus colorque formicae;<br>
rugosiorem cum geras stola frontem<br>
et araneorum cassibus pares mammas;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
cum conparata rictibus tuis ora<br>
Niliacus habeat corcodilus angusta,<br>
meliusque ranae garriant Rauennates,<br>
et Atrianus dulcius culix cantet,<br>
uideasque quantum noctuae uident mane,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
et illud oleas quod uiri capellarum,<br>
et anatis habeas orthopygium macrae,<br>
senemque Cynicum uincat osseus cunnus;<br>
cum te lucerna balneator extincta<br>
admittat inter bustuarias moechas;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
cum bruma mensem sit tibi per Augustum<br>
regelare nec te pestilentia possit:<br>
audes ducentas nuptuire post mortes<br>
uirumque demens cineribus tuis quaeris<br>
prurire. Quid si Sattiae uelit saxum?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
Quis coniugem te, quis uocabit uxorem,<br>
Philomelus auiam quam uocauerat nuper?<br>
Quod si cadauer exiges tuum scalpi,<br>
sternatur Acori de triclinio lectus,<br>
halassionem qui tuum decet solus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>
tustorque taedas praeferat nouae nuptae:<br>
intrare in istum sola fax potest cunnum.
</p>

<p class=shortborder></p>

<p>
<b>94</B>
</p>

<p>
Esse negas coctum leporem poscisque flagella.<br>
&nbsp;&nbsp;&nbsp;&nbsp;&nbsp;Mauis, Rufe, cocum scindere quam leporem.
</p>

<p class=shortborder></p>

<p>
<b>95</B>
</p>

<p>
Numquam dicis haue sed reddis, Naeuole, semper,<br>
&nbsp;&nbsp;&nbsp;&nbsp;&nbsp;quod prior et coruus dicere saepe solet.<br>
Cur hoc expectas a me, rogo, Naeuole, dicas:<br>
&nbsp;&nbsp;&nbsp;&nbsp;&nbsp;nam, puto, nec melior, Naeuole, nec prior es.<br>
Praemia laudato tribuit mihi Caesar uterque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;natorumque dedit iura paterna trium.<br>
Ore legor multo notumque per oppida nomen<br>
&nbsp;&nbsp;&nbsp;&nbsp;&nbsp;non expectato dat mihi fama rogo.<br>
Est et in hoc aliquid: uidit me Roma tribunum<br>
&nbsp;&nbsp;&nbsp;&nbsp;&nbsp;et sedeo qua te suscitat Oceanus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Quot mihi Caesareo facti sunt munere ciues,<br>
&nbsp;&nbsp;&nbsp;&nbsp;&nbsp;nec famulos totidem suspicor esse tibi.<br>
Sed pedicaris, sed pulchre, Naeuole, ceues.<br>
&nbsp;&nbsp;&nbsp;&nbsp;&nbsp;Iam iam tu prior es, Naeuole, uincis: haue.
</p>

<p class=shortborder></p>

<p>
<b>96</B>
</p>

<p>
Lingis, non futuis meam puellam<br>
et garris quasi moechus et fututor.<br>
Si te prendero, Gargili, tacebis.
</p>

<p class=shortborder></p>

<p>
<b>97</B>
</p>

<p>
Ne legat hunc Chione, mando tibi, Rufe, libellum:<br>
&nbsp;&nbsp;&nbsp;&nbsp;&nbsp;carmine laesa meo est, laedere et illa potest.
</p>

<p class=shortborder></p>

<p>
<b>98</B>
</p>

<p>
Sit culus tibi quam macer, requiris?<br>
Pedicare potes, Sabelle, culo.
</p>

<p class=shortborder></p>

<p>
<b>99</B>
</p>

<p>
Irasci nostro non debes, Cerdo, libello:<br>
&nbsp;&nbsp;&nbsp;&nbsp;&nbsp;ars tua, non uita, est carmine laesa meo.<br>
Innocuos permitte sales. Cur ludere nobis<br>
&nbsp;&nbsp;&nbsp;&nbsp;&nbsp;non liceat, licuit si iugulare tibi?
</p>

<p class=shortborder></p>

<p>
<b>100</B>
</p>

<p>
Cursorem sexta tibi, Rufe, remisimus hora<br>
&nbsp;&nbsp;&nbsp;&nbsp;&nbsp;carmina quem madidum nostra tulisse reor:<br>
imbribus inmodicis caelum nam forte ruebat.<br>
&nbsp;&nbsp;&nbsp;&nbsp;&nbsp;Non aliter mitti debuit iste liber.
</p>
<div class="footer">
	<p>
		<a href="/martial.html">Martial</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY>
</HTML>