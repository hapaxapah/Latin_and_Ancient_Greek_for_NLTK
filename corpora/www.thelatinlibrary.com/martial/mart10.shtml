<html>
	<head>
		<title>
			Martial X
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>M. VALERI MARTIALIS EPIGRAMMATON LIBER X
</p>

<p class=border></P>

<p>
<b>I</B>
</p>

<p>
Si nimius videor seraque coronide longus<br>
&nbsp;&nbsp;&nbsp;&nbsp;&nbsp;&nbsp;&nbsp;Esse liber, legito pauca: libellus ero.<br>
Terque quaterque mihi finitur carmine parvo<br>
&nbsp;&nbsp;&nbsp;&nbsp;&nbsp;&nbsp;&nbsp;Pagina: fac tibi me quam cupis ipse brevem.
</p>

<p class=shortborder></p>

<p>
<b>II</B>
</p>

<p>
Festinata prior, decimi mihi cura libelli<br>
&nbsp;&nbsp;&nbsp;&nbsp;&nbsp;&nbsp;&nbsp;Elapsum manibus nunc revocavit opus.<br>
Nota leges quaedam, sed lima rasa recenti;<br>
&nbsp;&nbsp;&nbsp;&nbsp;&nbsp;&nbsp;&nbsp;Pars nova maior erit: lector, utrique fave,<br>
Lector, opes nostrae: quem cum mihi Roma dedisset.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;'Nil tibi quod demus maius habemus' ait.<br>
'Pigra per hunc fugies ingratae flumina Lethes<br>
&nbsp;&nbsp;&nbsp;&nbsp;&nbsp;&nbsp;&nbsp;Et meliore tui parte superstes eris.<br>
Marmora Messallae findit caprificus, et audax<br>
&nbsp;&nbsp;&nbsp;&nbsp;&nbsp;&nbsp;&nbsp;Dimidios Crispi mulio ridet equos:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
At chartis nec furta nocent et saecula prosunt,<br>
&nbsp;&nbsp;&nbsp;&nbsp;&nbsp;&nbsp;&nbsp;Solaque non norunt haec monumenta mori.'
</p>

<p class=shortborder></p>

<p>
<b>III</B>
</p>

<p>
Vernaculorum dicta, sordidum dentem,<br>
Et foeda linguae probra circulatricis,<br>
Quae sulphurato nolit empta ramento<br>
Vatiniorum proxeneta fractorum,<br>
Poeta quidam clancularius spargit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Et volt videri nostra. Credis hoc, Prisce?<br>
Voce ut loquatur psittacus coturnicis<br>
Et concupiscat esse Canus ascaules?<br>
Procul a libellis nigra sit meis fama,<br>
Quos rumor alba gemmeus vehit pinna:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Cur ego laborem notus esse tam prave,<br>
Constare gratis cum silentium possit?
</p>

<p class=shortborder></p>

<p>
<b>IV</B>
</p>

<p>
Qui legis Oedipoden caligantemque Thyesten,<br>
&nbsp;&nbsp;&nbsp;&nbsp;&nbsp;&nbsp;&nbsp;Colchidas et Scyllas, quid nisi monstra legis?<br>
Quid tibi raptus Hylas, quid Parthenopaeus et Attis,<br>
&nbsp;&nbsp;&nbsp;&nbsp;&nbsp;&nbsp;&nbsp;Quid tibi dormitor proderit Endymion?<br>
Exutusve puer pinnis labentibus? aut qui&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Odit amatrices Hermaphroditus aquas?<br>
Quid te vana iuvant miserae ludibria chartae?<br>
&nbsp;&nbsp;&nbsp;&nbsp;&nbsp;&nbsp;&nbsp;Hoc lege, quod possit dicere vita 'Meum est.'<br>
Non hic Centauros, non Gorgonas Harpyiasque<br>
&nbsp;&nbsp;&nbsp;&nbsp;&nbsp;&nbsp;&nbsp;Invenies: hominem pagina nostra sapit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Sed non vis, Mamurra, tuos cognoscere mores<br>
&nbsp;&nbsp;&nbsp;&nbsp;&nbsp;&nbsp;&nbsp;Nec te scire: legas Aetia Callimachi.
</p>

<p class=shortborder></p>

<p>
<b>V</B>
</p>

<p>
Quisquis stolaeve purpuraeve contemptor<br>
Quos colere debet, laesit impio versu,<br>
Erret per urbem pontis exul et clivi,<br>
Interque raucos ultimus rogatores<br>
Oret caninas panis inprobi buccas;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Illi December longus et madens bruma<br>
Clususque fornix triste frigus extendat:<br>
Vocet beatos clamitetque felices,<br>
Orciniana qui feruntur in sponda.<br>
At cum supremae fila venerint horae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Diesque tardus, sentiat canum litem<br>
Abigatque moto noxias aves panno.<br>
Nec finiantur morte supplicis poenae,<br>
Sed modo severi sectus Aeaci loris,<br>
Nunc inquieti monte Sisyphi pressus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
Nunc inter undas garruli senis siccus<br>
Delasset omnis fabulas poetarum:<br>
Et cum fateri Furia iusserit verum,<br>
Prodente clamet conscientia 'Scripsi.'
</p>

<p class=shortborder></p>

<p>
<b>VI</B>
</p>

<p>
Felices, quibus urna dedit spectare coruscum    <br>
&nbsp;&nbsp;&nbsp;&nbsp;&nbsp;&nbsp;&nbsp;Solibus Arctois sideribusque ducem.<br>
Quando erit ille dies, quo campus et arbor et omnis<br>
&nbsp;&nbsp;&nbsp;&nbsp;&nbsp;&nbsp;&nbsp;Lucebit Latia culta fenestra nuru?<br>
Quando morae dulces longusque a Caesare pulvis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Totaque Flaminia Roma videnda via?<br>
Quando eques et picti tunica Nilotide Mauri<br>
&nbsp;&nbsp;&nbsp;&nbsp;&nbsp;&nbsp;&nbsp;Ibitis, et populi vox erit una 'Venit'?
</p>

<p class=shortborder></p>

<p>
<b>VII</B>
</p>

<p>
Nympharum pater amniumque, Rhene,<br>
Quicumque Odrysias bibunt pruinas,<br>
Sic semper liquidis fruaris undis,<br>
Nec te barbara contumeliosi<br>
Calcatum rota conterat bubulci;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Sic et cornibus aureis receptis<br>
Et Romanus eas utraque ripa:<br>
Traianum populis suis et urbi,<br>
Thybris te dominus rogat, remittas.
</p>

<p class=shortborder></p>

<p>
<b>VIII</B>
</p>

<p>
Nubere Paula cupit nobis, ego ducere Paulam<br>
&nbsp;&nbsp;&nbsp;&nbsp;&nbsp;&nbsp;&nbsp;Nolo: anus est. Vellem, si magis esset anus.
</p>

<p class=shortborder></p>

<p>
<b>IX</B>
</p>

<p>
Undenis pedibusque syllabisque<br>
Et multo sale nec tamen protervo<br>
Notus gentibus ille Martialis<br>
Et notus populis &#151; quid invidetis? &#151; <br>
Non sum Andraemone notior caballo.
</p>

<p class=shortborder></p>

<p>
<b>X</B>
</p>

<p>
Cum tu, laurigeris annum qui fascibus intras,<br>
&nbsp;&nbsp;&nbsp;&nbsp;&nbsp;&nbsp;&nbsp;Mane salutator limina mille teras,<br>
Hic ego quid faciam? quid nobis, Paule, relinquis,<br>
&nbsp;&nbsp;&nbsp;&nbsp;&nbsp;&nbsp;&nbsp;Qui de plebe Numae densaque turba sumus?<br>
Qui me respiciet, dominum regemque vocabo?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Hoc tu &#151; sed quanto blandius! &#151; ipse facis.<br>
Lecticam sellamve sequar? nec ferre recusas,<br>
&nbsp;&nbsp;&nbsp;&nbsp;&nbsp;&nbsp;&nbsp;Per medium pugnas et prior ire lutum.<br>
Saepius adsurgam recitanti carmina? tu stas<br>
&nbsp;&nbsp;&nbsp;&nbsp;&nbsp;&nbsp;&nbsp;Et pariter geminas tendis in ora manus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Quid faciet pauper, cui non licet esse clienti?<br>
&nbsp;&nbsp;&nbsp;&nbsp;&nbsp;&nbsp;&nbsp;Dimisit nostras purpura vestra togas.
</p>

<p class=shortborder></p>

<p>
<b>XI</B>
</p>

<p>
Nil aliud loqueris, quam Thesea Pirithoumque,<br>
&nbsp;&nbsp;&nbsp;&nbsp;&nbsp;&nbsp;&nbsp;Teque putas Pyladi, Calliodore, parem.<br>
Dispeream, si tu Pyladi praestare matellam<br>
&nbsp;&nbsp;&nbsp;&nbsp;&nbsp;&nbsp;&nbsp;Dignus es aut porcos pascere Pirithoi.<br>
'Donavi tamen' inquis 'amico milia quinque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Et lotam, ut multum, terve quaterve togam.'<br>
Quid, quod nil unquam Pyladi donavit Orestes?<br>
&nbsp;&nbsp;&nbsp;&nbsp;&nbsp;&nbsp;&nbsp;Qui donat quamvis plurima, plura negat.
</p>

<p class=shortborder></p>

<p>
<b>XII</B>
</p>

<p>
Aemiliae gentes et Apollineas Vercellas<br>
&nbsp;&nbsp;&nbsp;&nbsp;&nbsp;&nbsp;&nbsp;Et Phaethontei qui petis arva Padi,<br>
Ne vivam, nisi te, Domiti, dimitto libenter,<br>
&nbsp;&nbsp;&nbsp;&nbsp;&nbsp;&nbsp;&nbsp;Grata licet sine te sit mihi nulla dies:<br>
Sed desiderium tanti est, ut messe vel una&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Urbano releves colla perusta iugo.<br>
I precor et totos avida cute combibe soles, &#151; <br>
&nbsp;&nbsp;&nbsp;&nbsp;&nbsp;&nbsp;&nbsp;O quam formosus, dum peregrinus eris!<br>
Et venies albis non cognoscendus amicis<br>
&nbsp;&nbsp;&nbsp;&nbsp;&nbsp;&nbsp;&nbsp;Livebitque tuis pallida turba genis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Sed via quem dederit, rapiet cito Roma colorem,<br>
&nbsp;&nbsp;&nbsp;&nbsp;&nbsp;&nbsp;&nbsp;Niliaco redeas tu licet ore niger.
</p>

<p class=shortborder></p>

<p>
<b>XIII</B>
</p>

<p>
Ducit ad auriferas quod me Salo Celtiber oras,<br>
&nbsp;&nbsp;&nbsp;&nbsp;&nbsp;&nbsp;&nbsp;Pendula quod patriae visere tecta libet,<br>
Tu mihi simplicibus, Mani, dilectus ab annis<br>
&nbsp;&nbsp;&nbsp;&nbsp;&nbsp;&nbsp;&nbsp;Et praetextata cultus amicitia,<br>
Tu facis; in terris quo non est alter Hiberis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Dulcior et vero dignus amore magis.<br>
Tecum ego vel sicci Gaetula mapalia Poeni<br>
&nbsp;&nbsp;&nbsp;&nbsp;&nbsp;&nbsp;&nbsp;Et poteram Scythicas hospes amare casas.<br>
Si tibi mens eadem, si nostri mutua cura est,<br>
&nbsp;&nbsp;&nbsp;&nbsp;&nbsp;&nbsp;&nbsp;In quocumque loco Roma duobus erit.
</p>

<p class=shortborder></p>

<p>
<b>XIV</B>
</p>

<p>
Cum cathedrata litos portet tibi raeda ministros<br>
&nbsp;&nbsp;&nbsp;&nbsp;&nbsp;&nbsp;&nbsp;Et Libys in longo pulvere sudet eques,<br>
Strataque non unas cingant triclinia Baias<br>
&nbsp;&nbsp;&nbsp;&nbsp;&nbsp;&nbsp;&nbsp;Et Thetis unguento palleat uncta tuo,<br>
Candida Setini rumpant crystalla trientes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Dormiat in pluma nec meliore Venus:<br>
Ad nocturna iaces fastosae limina moechae,<br>
&nbsp;&nbsp;&nbsp;&nbsp;&nbsp;&nbsp;&nbsp;Et madet, heu, lacrimis ianua surda tuis,<br>
Urere nec miserum cessant suspiria pectus.<br>
&nbsp;&nbsp;&nbsp;&nbsp;&nbsp;&nbsp;&nbsp;Vis dicam, male sit cur tibi, Cotta? bene est.
</p>

<p class=shortborder></p>

<p>
<b>XV</B>
</p>

<p>
Cedere de nostris nulli te dicis amicis.<br>
&nbsp;&nbsp;&nbsp;&nbsp;&nbsp;&nbsp;&nbsp;Sed, sit ut hoc verum, quid, rogo, Crispe, facis?<br>
Mutua cum peterem sestertia quinque, negasti,<br>
&nbsp;&nbsp;&nbsp;&nbsp;&nbsp;&nbsp;&nbsp;Non caperet nummos cum gravis arca tuos.<br>
Quando fabae nobis modium farrisve dedisti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Cum tua Niliacus rura colonus aret?<br>
Quando brevis gelidae missa est toga tempore brumae?<br>
&nbsp;&nbsp;&nbsp;&nbsp;&nbsp;&nbsp;&nbsp;Argenti venit quando selibra mihi?<br>
Nil aliud video, quo te credamus amicum,<br>
&nbsp;&nbsp;&nbsp;&nbsp;&nbsp;&nbsp;&nbsp;Quam quod me coram pedere, Crispe, soles.
</p>

<p class=shortborder></p>

<p>
<b>XVI</B>
</p>

<p>
Dotatae uxori cor harundine fixit acuta,<br>
&nbsp;&nbsp;&nbsp;&nbsp;&nbsp;&nbsp;&nbsp;Sed dum ludit Aper: ludere novit Aper.
</p>

<p class=shortborder></p>

<p>
<b>XVII</B>
</p>

<p>
Si donare vocas promittere nec dare, Gai,<br>
&nbsp;&nbsp;&nbsp;&nbsp;&nbsp;&nbsp;&nbsp;Vincam te donis muneribusque meis.<br>
Accipe Callaicis quidquid fodit Astur in arvis,<br>
&nbsp;&nbsp;&nbsp;&nbsp;&nbsp;&nbsp;&nbsp;Aurea quidquid habet divitis unda Tagi,<br>
Quidquid Erythraea niger invenit Indus in alga,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Quidquid et in nidis unica servat avis,<br>
Quidquid Agenoreo Tyros inproba cogit aheno:<br>
&nbsp;&nbsp;&nbsp;&nbsp;&nbsp;&nbsp;&nbsp;Quidquid habent omnes, accipe, quomodo das.
</p>

<p class=shortborder></p>

<p>
<b>XVIII</B>
</p>

<p>
Saturnalicio Macrum fraudare tributo<br>
&nbsp;&nbsp;&nbsp;&nbsp;&nbsp;&nbsp;&nbsp;Frustra, Musa, cupis: non licet: ipse petit;<br>
Sollemnesque iocos nec tristia carmina poscit,<br>
&nbsp;&nbsp;&nbsp;&nbsp;&nbsp;&nbsp;&nbsp;Et queritur nugas obticuisse meas.<br>
Mensorum longis sed nunc vacat ille libellis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Appia, quid facies, si legit ista Macer?
</p>

<p class=shortborder></p>

<p>
<b>XIX</B>
</p>

<p>
Nec vocat ad cenam Marius, nec munera mittit,<br>
&nbsp;&nbsp;&nbsp;&nbsp;&nbsp;&nbsp;&nbsp;Nec spondet, nec volt credere, sed nec habet.<br>
Turba tamen non deest, sterilem quae curet amicum.<br>
&nbsp;&nbsp;&nbsp;&nbsp;&nbsp;&nbsp;&nbsp;Eheu! quam fatuae sunt tibi, Roma, togae!
</p>

<p class=shortborder></p>

<p>
<b>XX</B>
</p>

<p>
Nec doctum satis et parum severum,<br>
Sed non rusticulum tamen libellum<br>
Facundo mea Plinio Thalia<br>
I perfer: brevis est labor peractae<br>
Altum vincere tramitem Suburae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Illic Orphea protinus videbis<br>
Udi vertice lubricum theatri<br>
Mirantisque feras avemque regis,<br>
Raptum quae Phryga pertulit Tonanti;<br>
Illic parva tui domus Pedonis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Caelata est aquilae minore pinna.<br>
Sed ne tempore non tuo disertam<br>
Pulses ebria ianuam, videto:<br>
Totos dat tetricae dies Minervae,<br>
Dum centum studet auribus virorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
Hoc quod saecula posterique possint<br>
Arpinis quoque conparare chartis.<br>
Seras tutior ibis ad lucernas:<br>
Haec hora est tua, cum furit Lyaeus,<br>
Cum regnat rosa, cum madent capilli:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
Tunc me vel rigidi legant Catones.
</p>

<p class=shortborder></p>

<p>
<b>XXI</B>
</p>

<p>
Scribere te quae vix intellegat ipse Modestus<br>
&nbsp;&nbsp;&nbsp;&nbsp;&nbsp;&nbsp;&nbsp;Et vix Claranus, quid rogo, Sexte, iuvat?<br>
Non lectore tuis opus est, sed Apolline libris:<br>
&nbsp;&nbsp;&nbsp;&nbsp;&nbsp;&nbsp;&nbsp;Iudice te maior Cinna Marone fuit.<br>
Sic tua laudentur sane: mea carmina, Sexte,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Grammaticis placeant, ut sine grammaticis.
</p>

<p class=shortborder></p>

<p>
<b>XXII</B>
</p>

<p>
Cur spleniato saepe prodeam mento<br>
Albave pictus sana labra cerussa,<br>
Philaeni, quaeris? basiare te nolo.
</p>

<p class=shortborder></p>

<p>
<b>XXIII</B>
</p>

<p>
Iam numerat placido felix Antonius aevo<br>
&nbsp;&nbsp;&nbsp;&nbsp;&nbsp;&nbsp;&nbsp;Quindecies actas Primus Olympiadas<br>
Praeteritosque dies et tutos respicit annos<br>
&nbsp;&nbsp;&nbsp;&nbsp;&nbsp;&nbsp;&nbsp;Nec metuit Lethes iam propioris aquas.<br>
Nulla recordanti lux est ingrata gravisque;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Nulla fuit, cuius non meminisse velit.<br>
Ampliat aetatis spatium sibi vir bonus: hoc est<br>
&nbsp;&nbsp;&nbsp;&nbsp;&nbsp;&nbsp;&nbsp;Vivere bis, vita posse priore frui.
</p>

<p class=shortborder></p>

<p>
<b>XXIV</B>
</p>

<p>
Natales mihi Martiae Kalendae,<br>
Lux formosior omnibus Kalendis,<br>
Qua mittunt mihi munus et puellae,<br>
Quinquagensima liba septimamque<br>
Vestris addimus hanc focis acerram.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
His vos, si tamen expedit roganti,<br>
Annos addite bis precor novenos,<br>
Ut nondum nimia piger senecta,<br>
Sed vitae tribus areis peractis<br>
Lucos Elysiae petam puellae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Post hunc Nestora nec diem rogabo.
</p>

<p class=shortborder></p>

<p>
<b>XXV</B>
</p>

<p>
In matutina nuper spectatus harena<br>
&nbsp;&nbsp;&nbsp;&nbsp;&nbsp;&nbsp;&nbsp;Mucius, inposuit qui sua membra focis,<br>
Si patiens durusque tibi fortisque videtur,<br>
&nbsp;&nbsp;&nbsp;&nbsp;&nbsp;&nbsp;&nbsp;Abderitanae pectora plebis habes.<br>
Nam cum dicatur tunica praesente molesta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;'Ure manum,' plus est dicere 'Non facio.'
</p>

<p class=shortborder></p>

<p>
<b>XXVI</B>
</p>

<p>
Vare, Paraetonias Latia modo vite per urbes<br>
&nbsp;&nbsp;&nbsp;&nbsp;&nbsp;&nbsp;&nbsp;Nobilis et centum dux memorande viris,<br>
At nunc Ausonio frustra promisse Quirino,<br>
&nbsp;&nbsp;&nbsp;&nbsp;&nbsp;&nbsp;&nbsp;Hospita Lagei litoris umbra iaces.<br>
Spargere non licuit frigentia fletibus ora,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Pinguia nec maestis addere tura rogis.<br>
Sed datur aeterno victurum carmine nomen:<br>
&nbsp;&nbsp;&nbsp;&nbsp;&nbsp;&nbsp;&nbsp;Numquid et hoc, fallax Nile, negare potes?
</p>

<p class=shortborder></p>

<p>
<b>XXVII</B>
</p>

<p>
Natali, Diodore, tuo conviva senatus<br>
&nbsp;&nbsp;&nbsp;&nbsp;&nbsp;&nbsp;&nbsp;Accubat, et rarus non adhibetur eques,<br>
Et tua tricenos largitur sportula nummos.<br>
&nbsp;&nbsp;&nbsp;&nbsp;&nbsp;&nbsp;&nbsp;Nemo tamen natum te, Diodore, putat.
</p>

<p class=shortborder></p>

<p>
<b>XXVIII</B>
</p>

<p>
Annorum nitidique sator pulcherrime mundi,<br>
&nbsp;&nbsp;&nbsp;&nbsp;&nbsp;&nbsp;&nbsp;Publica quem primum vota precesque vocant,<br>
Pervius exiguos habitabas ante penates,<br>
&nbsp;&nbsp;&nbsp;&nbsp;&nbsp;&nbsp;&nbsp;Plurima qua medium Roma terebat iter:<br>
Nunc tua Caesareis cinguntur limina donis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Et fora tot numeras, Iane, quot ora geris.<br>
At tu, sancte pater, tanto pro munere gratus,<br>
&nbsp;&nbsp;&nbsp;&nbsp;&nbsp;&nbsp;&nbsp;Ferrea perpetua claustra tuere sera.
</p>

<p class=shortborder></p>

<p>
<b>XXIX</B>
</p>

<p>
Quam mihi mittebas Saturni tempore lancem,<br>
&nbsp;&nbsp;&nbsp;&nbsp;&nbsp;&nbsp;&nbsp;Misisti dominae, Sextiliane, tuae;<br>
Et quam donabas dictis a Marte Kalendis,<br>
&nbsp;&nbsp;&nbsp;&nbsp;&nbsp;&nbsp;&nbsp;De nostra prasina est synthesis empta toga.<br>
Iam constare tibi gratis coepere puellae:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Muneribus futuis, Sextiliane, meis.
</p>

<p class=shortborder></p>

<p>
<b>XXX</B>
</p>

<p>
O temperatae dulce Formiae litus,<br>
Vos, cum severi fugit oppidum Martis<br>
Et inquietas fessus exuit curas,<br>
Apollinaris omnibus locis praefert.<br>
Non ille sanctae dulce Tibur uxoris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Nec Tusculanos Algidosve secessus,<br>
Praeneste nec sic Antiumque miratur;<br>
Non blanda Circe Dardanisve Caieta<br>
Desiderantur, nec Marica nec Liris,<br>
Nec in Lucrina lota Salmacis vena.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Hic summa leni stringitur Thetis vento;<br>
Nec languet aequor, viva sed quies ponti<br>
Pictam phaselon adiuvante fert aura,<br>
Sicut puellae non amantis aestatem<br>
Mota salubre purpura venit frigus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
Nec saeta longo quaerit in mari praedam,<br>
Sed a cubili lectuloque iactatam<br>
Spectatus alte lineam trahit piscis.<br>
Si quando Nereus sentit Aeoli regnum,<br>
Ridet procellas tuta de suo mensa:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
Piscina rhombum pascit et lupos vernas,<br>
Natat ad magistrum delicata muraena,<br>
Nomenculator mugilem citat notum,<br>
Et adesse iussi prodeunt senes mulli.<br>
Frui sed istis quando Roma permittit?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>
Quot Formianos inputat dies annus<br>
Negotiosis rebus urbis haerenti?<br>
O ianitores vilicique felices!<br>
Dominis parantur ista, serviunt vobis.
</p>

<p class=shortborder></p>

<p>
<b>XXXI</B>
</p>

<p>
Addixti servum nummis here mille ducentis,<br>
&nbsp;&nbsp;&nbsp;&nbsp;&nbsp;&nbsp;&nbsp;Ut bene cenares, Calliodore, semel.<br>
Nec bene cenasti: mullus tibi quattuor emptus<br>
&nbsp;&nbsp;&nbsp;&nbsp;&nbsp;&nbsp;&nbsp;Librarum cenae pompa caputque fuit.<br>
Exclamare libet: 'Non est hic, inprobe, non est&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Piscis: homo est; hominem, Calliodore, comes.'
</p>

<p class=shortborder></p>

<p>
<b>XXXII</B>
</p>

<p>
Haec mihi quae colitur violis pictura rosisque,<br>
&nbsp;&nbsp;&nbsp;&nbsp;&nbsp;&nbsp;&nbsp;Quos referat voltus, Caediciane, rogas?<br>
Talis erat Marcus mediis Antonius annis<br>
&nbsp;&nbsp;&nbsp;&nbsp;&nbsp;&nbsp;&nbsp;Primus: in hoc iuvenem se videt ore senex.<br>
Ars utinam mores animumque effingere posset!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Pulchrior in terris nulla tabella foret.
</p>

<p class=shortborder></p>

<p>
<b>XXXIII</B>
</p>

<p>
Simplicior priscis, Munati Galle, Sabinis,<br>
&nbsp;&nbsp;&nbsp;&nbsp;&nbsp;&nbsp;&nbsp;Cecropium superas qui bonitate senem,<br>
Sic tibi consoceri claros retinere penates<br>
&nbsp;&nbsp;&nbsp;&nbsp;&nbsp;&nbsp;&nbsp;Perpetua natae det face casta Venus:<br>
Ut tu, si viridi tinctos aerugine versus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Forte malus livor dixerit esse meos,<br>
Ut facis, a nobis abigas, nec scribere quemquam<br>
&nbsp;&nbsp;&nbsp;&nbsp;&nbsp;&nbsp;&nbsp;Talia contendas carmina, qui legitur.<br>
Hunc servare modum nostri novere libelli,<br>
&nbsp;&nbsp;&nbsp;&nbsp;&nbsp;&nbsp;&nbsp;Parcere personis, dicere de vitiis.
</p>

<p class=shortborder></p>

<p>
<b>XXXIV</B>
</p>

<p>
Di tibi dent quidquid, Caesar Traiane, mereris<br>
&nbsp;&nbsp;&nbsp;&nbsp;&nbsp;&nbsp;&nbsp;Et rata perpetuo quae tribuere velint:<br>
Qui sua restituis spoliato iura patrono<br>
&nbsp;&nbsp;&nbsp;&nbsp;&nbsp;&nbsp;&nbsp; &#151; Libertis exul non erit ille suis &#151; ,<br>
Dignus es, ut possis totum servare clientem:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Ut &#151; liceat tantum vera probare &#151; potes.
</p>

<p class=shortborder></p>

<p>
<b>XXXV</B>
</p>

<p>
Omnes Sulpiciam legant puellae,<br>
Uni quae cupiunt viro placere;<br>
Omnes Sulpiciam legant mariti,<br>
Uni qui cupiunt placere nuptae.<br>
Non haec Colchidos adserit furorem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Diri prandia nec refert Thyestae;<br>
Scyllam, Byblida nec fuisse credit:<br>
Sed castos docet et probos amores,<br>
Lusus, delicias facetiasque.<br>
Cuius carmina qui bene aestimarit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Nullam dixerit esse nequiorem,<br>
Nullam dixerit esse sanctiorem.<br>
Tales Egeriae iocos fuisse<br>
Udo crediderim Numae sub antro.<br>
Hac condiscipula vel hac magistra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
Esses doctior et pudica, Sappho:<br>
Sed tecum pariter simulque visam<br>
Durus Sulpiciam Phaon amaret.<br>
Frustra: namque ea nec Tonantis uxor<br>
Nec Bacchi nec Apollinis puella&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
Erepto sibi viveret Caleno.
</p>

<p class=shortborder></p>

<p>
<b>XXXVI</B>
</p>

<p>
Inproba Massiliae quidquid fumaria cogunt,<br>
&nbsp;&nbsp;&nbsp;&nbsp;&nbsp;&nbsp;&nbsp;Accipit aetatem quisquis ab igne cadus,<br>
A te, Munna, venit: miseris tu mittis amicis<br>
&nbsp;&nbsp;&nbsp;&nbsp;&nbsp;&nbsp;&nbsp;Per freta, per longas toxica saeva vias;<br>
Nec facili pretio, sed quo contenta Falerni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Testa sit aut cellis Setia cara suis.<br>
Non venias quare tam longo tempore Romam,<br>
&nbsp;&nbsp;&nbsp;&nbsp;&nbsp;&nbsp;&nbsp;Haec puto causa tibi est, ne tua vina bibas.
</p>

<p class=shortborder></p>

<p>
<b>XXXVII</B>
</p>

<p>
Iuris et aequarum cultor sanctissime legum,<br>
&nbsp;&nbsp;&nbsp;&nbsp;&nbsp;&nbsp;&nbsp;Veridico Latium qui regis ore forum,<br>
Municipi, Materne, tuo veterique sodali<br>
&nbsp;&nbsp;&nbsp;&nbsp;&nbsp;&nbsp;&nbsp;Callaicum mandas siquid ad Oceanum &#151; .<br>
An Laurentino turpis in litore ranas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Et satius tenues ducere credis acus,<br>
Ad sua captivum quam saxa remittere mullum,<br>
&nbsp;&nbsp;&nbsp;&nbsp;&nbsp;&nbsp;&nbsp;Visus erit libris qui minor esse tribus?<br>
Et fatuam summa cenare pelorida mensa<br>
&nbsp;&nbsp;&nbsp;&nbsp;&nbsp;&nbsp;&nbsp;Quosque tegit levi cortice concha brevis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Ostrea Baianis quam non liventia testis,<br>
&nbsp;&nbsp;&nbsp;&nbsp;&nbsp;&nbsp;&nbsp;Quae domino pueri non prohibente vorent?<br>
Hic olidam clamosus ages in retia volpem<br>
&nbsp;&nbsp;&nbsp;&nbsp;&nbsp;&nbsp;&nbsp;Mordebitque tuos sordida praeda canes:<br>
Illic piscoso modo vix educta profundo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
&nbsp;&nbsp;&nbsp;&nbsp;&nbsp;&nbsp;&nbsp;Inpedient lepores umida lina meos. &#151; <br>
Dum loquor, ecce redit sporta piscator inani,<br>
&nbsp;&nbsp;&nbsp;&nbsp;&nbsp;&nbsp;&nbsp;Venator capta maele superbus adest:<br>
Omnis ab urbano venit ad mare cena macello.<br>
&nbsp;&nbsp;&nbsp;&nbsp;&nbsp;&nbsp;&nbsp;Callaicum mandas siquid ad Oceanum &#151; .
</p>

<p class=shortborder></p>

<p>
<b>XXXVIII</B>
</p>

<p>
O molles tibi quindecim, Calene,<br>
Quos cum Sulpicia tua iugales<br>
Indulsit deus et peregit annos!<br>
O nox omnis et hora, quae notata est<br>
Caris litoris Indici lapillis!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
O quae proelia, quas utrimque pugnas<br>
Felix lectulus et lucerna vidit<br>
Nimbis ebria Nicerotianis!<br>
Vixisti tribus, o Calene, lustris:<br>
Aetas haec tibi tota conputatur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Et solos numeras dies mariti.<br>
Ex illis tibi si diu rogatam<br>
Lucem redderet Atropos vel unam,<br>
Malles, quam Pyliam quater senectam.
</p>

<p class=shortborder></p>

<p>
<b>XXXIX</B>
</p>

<p>
Consule te Bruto quod iuras, Lesbia, natam,<br>
&nbsp;&nbsp;&nbsp;&nbsp;&nbsp;&nbsp;&nbsp;Mentiris. Nata es, Lesbia, rege Numa?<br>
Sic quoque mentiris. Namque, ut tua saecula narrant,<br>
&nbsp;&nbsp;&nbsp;&nbsp;&nbsp;&nbsp;&nbsp;Ficta Prometheo diceris esse luto.
</p>

<p class=shortborder></p>

<p>
<b>XL</B>
</p>

<p>
Semper cum mihi diceretur esse<br>
Secreto mea Polla cum cinaedo,<br>
Inrupi, Lupe. Non erat cinaedus.
</p>

<p class=shortborder></p>

<p>
<b>XLI</B>
</p>

<p>
Mense novo Iani veterem, Proculeia, maritum<br>
&nbsp;&nbsp;&nbsp;&nbsp;&nbsp;&nbsp;&nbsp;Deseris atque iubes res sibi habere suas.<br>
Quid, rogo, quid factum est? subiti quae causa doloris?<br>
&nbsp;&nbsp;&nbsp;&nbsp;&nbsp;&nbsp;&nbsp;Nil mihi respondes? Dicam ego: praetor erat.<br>
Constatura fuit Megalensis purpura centum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Milibus, ut nimium munera parca dares,<br>
Et populare sacrum bis milia dena tulisset.<br>
&nbsp;&nbsp;&nbsp;&nbsp;&nbsp;&nbsp;&nbsp;Discidium non est hoc, Proculeia: lucrum est.
</p>

<p class=shortborder></p>

<p>
<b>XLII</B>
</p>

<p>
Tam dubia est lanugo tibi, tam mollis, ut illam<br>
&nbsp;&nbsp;&nbsp;&nbsp;&nbsp;&nbsp;&nbsp;Halitus et soles et levis aura terat.<br>
Celantur simili ventura Cydonea lana,<br>
&nbsp;&nbsp;&nbsp;&nbsp;&nbsp;&nbsp;&nbsp;Pollice virgineo quae spoliata nitent.<br>
Fortius inpressi quotiens tibi basia quinque,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Barbatus labris, Dindyme, fio tuis.
</p>

<p class=shortborder></p>

<p>
<b>XLIII</B>
</p>

<p>
Septima iam, Phileros, tibi conditur uxor in agro.<br>
&nbsp;&nbsp;&nbsp;&nbsp;&nbsp;&nbsp;&nbsp;Plus nulli, Phileros, quam tibi, reddit ager.
</p>

<p class=shortborder></p>

<p>
<b>XLIV</B>
</p>

<p>
Quinte Caledonios Ovidi visure Britannos<br>
&nbsp;&nbsp;&nbsp;&nbsp;&nbsp;&nbsp;&nbsp;Et viridem Tethyn Oceanumque patrem,<br>
Ergo Numae colles et Nomentana relinquis<br>
&nbsp;&nbsp;&nbsp;&nbsp;&nbsp;&nbsp;&nbsp;Otia, nec retinet rusque focusque senem?<br>
Gaudia tu differs, at non et stamina differt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Atropos, atque omnis scribitur hora tibi.<br>
Praestiteris caro &#151; quis non hoc laudet? &#151; amico,<br>
&nbsp;&nbsp;&nbsp;&nbsp;&nbsp;&nbsp;&nbsp;Ut potior vita sit tibi sancta fides;<br>
Sed reddare tuis tandem mansure Sabinis<br>
&nbsp;&nbsp;&nbsp;&nbsp;&nbsp;&nbsp;&nbsp;Teque tuas numeres inter amicitias.
</p>

<p class=shortborder></p>

<p>
<b>XLV</B>
</p>

<p>
Si quid lene mei dicunt et dulce libelli,<br>
&nbsp;&nbsp;&nbsp;&nbsp;&nbsp;&nbsp;&nbsp;Si quid honorificum pagina blanda sonat,<br>
Hoc tu pingue putas et costam rodere mavis,<br>
&nbsp;&nbsp;&nbsp;&nbsp;&nbsp;&nbsp;&nbsp;Ilia Laurentis cum tibi demus apri.<br>
Vaticana bibas, si delectaris aceto:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Non facit ad stomachum nostra lagona tuum.
</p>

<p class=shortborder></p>

<p>
<b>XLVI</B>
</p>

<p>
Omnia vis belle, Matho, dicere. Dic aliquando<br>
&nbsp;&nbsp;&nbsp;&nbsp;&nbsp;&nbsp;&nbsp;Et bene; dic neutrum; dic aliquando male.
</p>

<p class=shortborder></p>

<p>
<b>XLVII</B>
</p>

<p>
Vitam quae faciant beatiorem,<br>
Iucundissime Martialis, haec sunt:<br>
Res non parta labore, sed relicta;<br>
Non ingratus ager, focus perennis;<br>
Lis numquam, toga rara, mens quieta;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Vires ingenuae, salubre corpus;<br>
Prudens simplicitas, pares amici;<br>
Convictus facilis, sine arte mensa;<br>
Nox non ebria, sed soluta curis;<br>
Non tristis torus, et tamen pudicus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Somnus, qui faciat breves tenebras:<br>
Quod sis, esse velis nihilque malis;<br>
Summum nec metuas diem nec optes.
</p>

<p class=shortborder></p>

<p>
<b>XLVIII</B>
</p>

<p>
Nuntiat octavam Phariae sua turba iuvencae,<br>
&nbsp;&nbsp;&nbsp;&nbsp;&nbsp;&nbsp;&nbsp;Et pilata redit iamque subitque cohors.<br>
Temperat haec thermas, nimios prior hora vapores<br>
&nbsp;&nbsp;&nbsp;&nbsp;&nbsp;&nbsp;&nbsp;Halat, et inmodico sexta Nerone calet.<br>
Stella, Nepos, Cani, Cerialis, Flacce, venitis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Septem sigma capit, sex sumus, adde Lupum.<br>
Exoneraturas ventrem mihi vilica malvas<br>
&nbsp;&nbsp;&nbsp;&nbsp;&nbsp;&nbsp;&nbsp;Adtulit et varias, quas habet hortus, opes,<br>
In quibus est lactuca sedens et tonsile porrum,<br>
&nbsp;&nbsp;&nbsp;&nbsp;&nbsp;&nbsp;&nbsp;Nec deest ructatrix menta nec herba salax;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Secta coronabunt rutatos ova lacertos,<br>
&nbsp;&nbsp;&nbsp;&nbsp;&nbsp;&nbsp;&nbsp;Et madidum thynni de sale sumen erit.<br>
Gustus in his; una ponetur cenula mensa,<br>
&nbsp;&nbsp;&nbsp;&nbsp;&nbsp;&nbsp;&nbsp;Haedus, inhumani raptus ab ore lupi,<br>
Et quae non egeant ferro structoris ofellae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
&nbsp;&nbsp;&nbsp;&nbsp;&nbsp;&nbsp;&nbsp;Et faba fabrorum prototomique rudes;<br>
Pullus ad haec cenisque tribus iam perna superstes<br>
&nbsp;&nbsp;&nbsp;&nbsp;&nbsp;&nbsp;&nbsp;Addetur. Saturis mitia poma dabo,<br>
De Nomentana vinum sine faece lagona,<br>
&nbsp;&nbsp;&nbsp;&nbsp;&nbsp;&nbsp;&nbsp;Quae bis Frontino consule trima fuit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
Accedent sine felle ioci nec mane timenda<br>
&nbsp;&nbsp;&nbsp;&nbsp;&nbsp;&nbsp;&nbsp;Libertas et nil quod tacuisse velis:<br>
De prasino conviva meus venetoque loquatur,<br>
&nbsp;&nbsp;&nbsp;&nbsp;&nbsp;&nbsp;&nbsp;Nec facient quemquam pocula nostra reum.
</p>

<p class=shortborder></p>

<p>
<b>XLIX</B>
</p>

<p>
Cum potes amethystinos trientes<br>
Et nigro madeas Opimiano,<br>
Propinas modo conditum Sabinum<br>
Et dicis mihi, Cotta, 'Vis in auro?'<br>
Quisquam plumbea vina volt in auro?
</p>

<p class=shortborder></p>

<p>
<b>L</B>
</p>

<p>
Frangat Idumaeas tristis Victoria palmas,<br>
&nbsp;&nbsp;&nbsp;&nbsp;&nbsp;&nbsp;&nbsp;Plange, Favor, saeva pectora nuda manu;<br>
Mutet Honor cultus, et iniquis munera flammis<br>
&nbsp;&nbsp;&nbsp;&nbsp;&nbsp;&nbsp;&nbsp;Mitte coronatas, Gloria maesta, comas.<br>
Heu facinus! prima fraudatus, Scorpe, iuventa&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Occidis et nigros tam cito iungis equos.<br>
Curribus illa tuis semper properata brevisque<br>
&nbsp;&nbsp;&nbsp;&nbsp;&nbsp;&nbsp;&nbsp;Cur fuit et vitae tam prope meta tuae?
</p>

<p class=shortborder></p>

<p>
<b>LI</B>
</p>

<p>
Sidera iam Tyrius Phrixei respicit agni<br>
&nbsp;&nbsp;&nbsp;&nbsp;&nbsp;&nbsp;&nbsp;Taurus, et alternum Castora fugit hiems;<br>
Ridet ager, vestitur humus, vestitur et arbor,<br>
&nbsp;&nbsp;&nbsp;&nbsp;&nbsp;&nbsp;&nbsp;Ismarium paelex Attica plorat Ityn.<br>
Quos, Faustine, dies, qualem tibi Roma Ravennam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Abstulit! o soles, o tunicata quies!<br>
O nemus, o fontes solidumque madentis harenae<br>
&nbsp;&nbsp;&nbsp;&nbsp;&nbsp;&nbsp;&nbsp;Litus et aequoreis splendidus Anxur aquis,<br>
Et non unius spectator lectulus undae,<br>
&nbsp;&nbsp;&nbsp;&nbsp;&nbsp;&nbsp;&nbsp;Qui videt hinc puppes fluminis, inde maris!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Sed nec Marcelli Pompeianumque, nec illic<br>
&nbsp;&nbsp;&nbsp;&nbsp;&nbsp;&nbsp;&nbsp;Sunt triplices thermae, nec fora iuncta quater,<br>
Nec Capitolini summum penetrale Tonantis,<br>
&nbsp;&nbsp;&nbsp;&nbsp;&nbsp;&nbsp;&nbsp;Quaeque nitent caelo proxima templa suo.<br>
Dicere te lassum quotiens ego credo Quirino:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
&nbsp;&nbsp;&nbsp;&nbsp;&nbsp;&nbsp;&nbsp;'Quae tua sunt, tibi habe: quae mea, redde mihi.'
</p>

<p class=shortborder></p>

<p>
<b>LII</B>
</p>

<p>
Thelyn viderat in toga spadonem,<br>
Damnatam Numa dixit esse moecham.
</p>

<p class=shortborder></p>

<p>
<b>LIII</B>
</p>

<p>
Ille ego sum Scorpus, clamosi gloria Circi,<br>
&nbsp;&nbsp;&nbsp;&nbsp;&nbsp;&nbsp;&nbsp;Plausus, Roma, tui deliciaeque breves,<br>
Invida quem Lachesis raptum trieteride nona,<br>
&nbsp;&nbsp;&nbsp;&nbsp;&nbsp;&nbsp;&nbsp;Dum numerat palmas, credidit esse senem.
</p>

<p class=shortborder></p>

<p>
<b>LIV</B>
</p>

<p>
Mensas, Ole, bonas ponis, sed ponis opertas.<br>
&nbsp;&nbsp;&nbsp;&nbsp;&nbsp;&nbsp;&nbsp;Ridiculum est: possum sic ego habere bonas.
</p>

<p class=shortborder></p>

<p>
<b>LV</B>
</p>

<p>
Arrectum quotiens Marulla penem<br>
Pensavit digitis diuque mensa est,<br>
Libras, scripula sextulasque dicit;<br>
Idem post opus et suas palaestras<br>
Loro cum similis iacet remisso,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Quanto sit levior Marulla dicit.<br>
Non ergo est manus ista, sed statera.
</p>

<p class=shortborder></p>

<p>
<b>LVI</B>
</p>

<p>
Totis, Galle, iubes tibi me servire diebus<br>
&nbsp;&nbsp;&nbsp;&nbsp;&nbsp;&nbsp;&nbsp;Et per Aventinum ter quater ire tuum.<br>
Eximit aut reficit dentem Cascellius aegrum,<br>
&nbsp;&nbsp;&nbsp;&nbsp;&nbsp;&nbsp;&nbsp;Infestos oculis uris, Hygine, pilos;<br>
Non secat et tollit stillantem Fannius uvam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Tristia saxorum stigmata delet Eros;<br>
Enterocelarum fertur Podalirius Hermes:<br>
&nbsp;&nbsp;&nbsp;&nbsp;&nbsp;&nbsp;&nbsp;Qui sanet ruptos dic mihi, Galle, quis est?
</p>

<p class=shortborder></p>

<p>
<b>LVII</B>
</p>

<p>
Argenti libram mittebas; facta selibra est,<br>
&nbsp;&nbsp;&nbsp;&nbsp;&nbsp;&nbsp;&nbsp;Sed piperis. Tanti non emo, Sexte, piper.
</p>

<p class=shortborder></p>

<p>
<b>LVIII</B>
</p>

<p>
Anxuris aequorei placidos, Frontine, recessus<br>
&nbsp;&nbsp;&nbsp;&nbsp;&nbsp;&nbsp;&nbsp;Et propius Baias litoreamque domum,<br>
Et quod inhumanae cancro fervente cicadae<br>
&nbsp;&nbsp;&nbsp;&nbsp;&nbsp;&nbsp;&nbsp;Non novere nemus, flumineosque lacus<br>
Dum colui, doctas tecum celebrare vacabat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Pieridas: nunc nos maxima Roma terit.<br>
Hic mihi quando dies meus est? iactamur in alto<br>
&nbsp;&nbsp;&nbsp;&nbsp;&nbsp;&nbsp;&nbsp;Urbis, et in sterili vita labore perit,<br>
Dura suburbani dum iugera pascimus agri<br>
&nbsp;&nbsp;&nbsp;&nbsp;&nbsp;&nbsp;&nbsp;Vicinosque tibi, sancte Quirine, lares.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Sed non solus amat qui nocte dieque frequentat<br>
&nbsp;&nbsp;&nbsp;&nbsp;&nbsp;&nbsp;&nbsp;Limina, nec vatem talia damna decent.<br>
Per veneranda mihi Musarum sacra, per omnes<br>
&nbsp;&nbsp;&nbsp;&nbsp;&nbsp;&nbsp;&nbsp;Iuro deos: Et non officiosus amo.
</p>

<p class=shortborder></p>

<p>
<b>LIX</B>
</p>

<p>
Consumpta est uno si lemmate pagina, transis,<br>
&nbsp;&nbsp;&nbsp;&nbsp;&nbsp;&nbsp;&nbsp;Et breviora tibi, non meliora placent.<br>
Dives et ex omni posita est instructa macello<br>
&nbsp;&nbsp;&nbsp;&nbsp;&nbsp;&nbsp;&nbsp;Cena tibi, sed te mattea sola iuvat.<br>
Non opus est nobis nimium lectore guloso;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Hunc volo, non fiat qui sine pane satur.
</p>

<p class=shortborder></p>

<p>
<b>LX</B>
</p>

<p>
Iura trium petiit a Caesare discipulorum<br>
&nbsp;&nbsp;&nbsp;&nbsp;&nbsp;&nbsp;&nbsp;Adsuetus semper Munna docere duos.
</p>

<p class=shortborder></p>

<p>
<b>LXI</B>
</p>

<p>
Hic festinata requiescit Erotion umbra,<br>
&nbsp;&nbsp;&nbsp;&nbsp;&nbsp;&nbsp;&nbsp;Crimine quam fati sexta peremit hiems.<br>
Quisquis eris nostri post me regnator agelli,<br>
&nbsp;&nbsp;&nbsp;&nbsp;&nbsp;&nbsp;&nbsp;Manibus exiguis annus iusta dato:<br>
Sic lare perpetuo, sic turba sospite solus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Flebilis in terra sit lapis iste tua.
</p>

<p class=shortborder></p>

<p>
<b>LXII</B>
</p>

<p>
Ludi magister, parce simplici turbae:<br>
Sic te frequentes audiant capillati<br>
Et delicatae diligat chorus mensae,<br>
Nec calculator nec notarius velox<br>
Maiore quisquam circulo coronetur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Albae leone flammeo calent luces<br>
Tostamque fervens Iulius coquit messem.<br>
Cirrata loris horridis Scythae pellis,<br>
Qua vapulavit Marsyas Celaenaeus,<br>
Ferulaeque tristes, sceptra paedagogorum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Cessent et Idus dormiant in Octobres:<br>
Aestate pueri si valent, satis discunt.
</p>

<p class=shortborder></p>

<p>
<b>LXIII</B>
</p>

<p>
Marmora parva quidem, sed non cessura, viator,<br>
&nbsp;&nbsp;&nbsp;&nbsp;&nbsp;&nbsp;&nbsp;Mausoli saxis pyramidumque legis.<br>
Bis mea Romano spectata est vita Tarento,<br>
&nbsp;&nbsp;&nbsp;&nbsp;&nbsp;&nbsp;&nbsp;Et nihil extremos perdidit ante rogos:<br>
Quinque dedit pueros, totidem mihi Iuno puellas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Cluserunt omnes lumina nostra manus.<br>
Contigit et thalami mihi gloria rara fuitque<br>
&nbsp;&nbsp;&nbsp;&nbsp;&nbsp;&nbsp;&nbsp;Una pudicitiae mentula nota meae.
</p>

<p class=shortborder></p>

<p>
<b>LXIV</B>
</p>

<p>
Contigeris regina meos si Polla libellos,<br>
&nbsp;&nbsp;&nbsp;&nbsp;&nbsp;&nbsp;&nbsp;Non tetrica nostros excipe fronte iocos.<br>
Ille tuus vates, Heliconis gloria nostri,<br>
&nbsp;&nbsp;&nbsp;&nbsp;&nbsp;&nbsp;&nbsp;Pieria caneret cum fera bella tuba,<br>
Non tamen erubuit lascivo dicere versu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;'Si nec pedicor, Cotta, quid hic facio?'
</p>

<p class=shortborder></p>

<p>
<b>LXV</B>
</p>

<p>
Cum te municipem Corinthiorum<br>
Iactes, Charmenion, negante nullo,<br>
Cur frater tibi dicor, ex Hiberis<br>
Et Celtis genitus Tagique civis?<br>
An voltu similes videmur esse?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Tu flexa nitidus coma vagaris,<br>
Hispanis ego contumax capillis;<br>
Levis dropace tu cotidiano,<br>
Hirsutis ego cruribus genisque;<br>
Os blaesum tibi debilisque lingua est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Nobis filia fortius loquetur:<br>
Tam dispar aquilae columba non est,<br>
Nec dorcas rigido fugax leoni.<br>
Quare desine me vocare fratrem,<br>
Ne te, Charmenion, vocem sororem.
</p>

<p class=shortborder></p>

<p>
<b>LXVI</B>
</p>

<p>
Quis, rogo, tam durus, quis tam fuit ille superbus,<br>
&nbsp;&nbsp;&nbsp;&nbsp;&nbsp;&nbsp;&nbsp;Qui iussit fieri te, Theopompe, cocum?<br>
Hanc aliquis faciem nigra violare culina<br>
&nbsp;&nbsp;&nbsp;&nbsp;&nbsp;&nbsp;&nbsp;Sustinet, has uncto polluit igne comas?<br>
Quis potius cyathos aut quis crystalla tenebit?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Qua sapient melius mixta Falerna manu?<br>
Si tam sidereos manet exitus iste ministros,<br>
&nbsp;&nbsp;&nbsp;&nbsp;&nbsp;&nbsp;&nbsp;Iuppiter utatur iam Ganymede coco.
</p>

<p class=shortborder></p>

<p>
<b>LXVII</B>
</p>

<p>
Pyrrhae filia, Nestoris noverca,<br>
Quam vidit Niobe puella canam,<br>
Laertes aviam senex vocavit,<br>
Nutricem Priamus, socrum Thyestes,<br>
Iam cornicibus omnibus superstes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Hoc tandem sita prurit in sepulchro<br>
Calvo Plutia cum Melanthione.
</p>

<p class=shortborder></p>

<p>
<b>LXVIII</B>
</p>

<p>
Cum tibi non Ephesos nec sit Rhodos aut Mitylene,<br>
&nbsp;&nbsp;&nbsp;&nbsp;&nbsp;&nbsp;&nbsp;Sed domus in vico, Laelia, patricio,<br>
Deque coloratis numquam lita mater Etruscis,<br>
&nbsp;&nbsp;&nbsp;&nbsp;&nbsp;&nbsp;&nbsp;Durus Aricina de regione pater;<br>
K&Ecirc;ri&#154; mou, m&#154;li mou, cux&AElig; mou congeris usque,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp; &#151; Pro pudor! &#151; Hersiliae civis et Egeriae.<br>
Lectulus has voces, nec lectulus audiat omnis,<br>
&nbsp;&nbsp;&nbsp;&nbsp;&nbsp;&nbsp;&nbsp;Sed quem lascivo stravit amica viro.<br>
Scire cupis quo casta modo matrona loquaris?<br>
&nbsp;&nbsp;&nbsp;&nbsp;&nbsp;&nbsp;&nbsp;Numquid, cum crisas, blandior esse potes?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Tu licet ediscas totam referasque Corinthon,<br>
&nbsp;&nbsp;&nbsp;&nbsp;&nbsp;&nbsp;&nbsp;Non tamen omnino, Laelia, Lais eris.
</p>

<p class=shortborder></p>

<p>
<b>LXIX</B>
</p>

<p>
Custodes das, Polla, viro, non accipis ipsa.<br>
&nbsp;&nbsp;&nbsp;&nbsp;&nbsp;&nbsp;&nbsp;Hoc est uxorem ducere, Polla, virum.
</p>

<p class=shortborder></p>

<p>
<b>LXX</B>
</p>

<p>
Quod mihi vix unus toto liber exeat anno,<br>
&nbsp;&nbsp;&nbsp;&nbsp;&nbsp;&nbsp;&nbsp;Desidiae tibi sum, docte Potite, reus.<br>
Iustius at quanto mirere, quod exeat unus,<br>
&nbsp;&nbsp;&nbsp;&nbsp;&nbsp;&nbsp;&nbsp;Labantur toti cum mihi saepe dies.<br>
Non resalutantis video nocturnus amicos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Gratulor et multis, nemo, Potite, mihi.<br>
Nunc ad luciferam signat mea gemma Dianam,<br>
&nbsp;&nbsp;&nbsp;&nbsp;&nbsp;&nbsp;&nbsp;Nunc me prima sibi, nunc sibi quinta rapit.<br>
Nunc consul praetorve tenet reducesque choreae,<br>
&nbsp;&nbsp;&nbsp;&nbsp;&nbsp;&nbsp;&nbsp;Auditur toto saepe poeta die.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Sed nec causidico possis inpune negare,<br>
&nbsp;&nbsp;&nbsp;&nbsp;&nbsp;&nbsp;&nbsp;Nec si te rhetor grammaticusve rogent.<br>
Balnea post decumam lasso centumque petuntur<br>
&nbsp;&nbsp;&nbsp;&nbsp;&nbsp;&nbsp;&nbsp;Quadrantes. Fiet quando, Potite, liber?
</p>

<p class=shortborder></p>

<p>
<b>LXXI</B>
</p>

<p>
Quisquis laeta tuis et sera parentibus optas<br>
&nbsp;&nbsp;&nbsp;&nbsp;&nbsp;&nbsp;&nbsp;Fata, brevem titulum marmoris huius ama.<br>
Condidit hac caras tellure Rabirius umbras;<br>
&nbsp;&nbsp;&nbsp;&nbsp;&nbsp;&nbsp;&nbsp;Nulli sorte iacent candidiore senes:<br>
Bis sex lustra tori nox mitis et ultima clusit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Arserunt uno funera bina rogo.<br>
Hos tamen ut primis raptos sibi quaerit in annis.<br>
&nbsp;&nbsp;&nbsp;&nbsp;&nbsp;&nbsp;&nbsp;Inprobius nihil his fletibus esse potest.
</p>

<p class=shortborder></p>

<p>
<b>LXXII</B>
</p>

<p>
Frustra, Blanditiae, venitis ad me<br>
Attritis miserabiles labellis:<br>
Dicturus dominum deumque non sum.<br>
Iam non est locus hac in urbe vobis;<br>
Ad Parthos procul ite pilleatos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Et turpes humilesque supplicesque<br>
Pictorum sola basiate regum.<br>
Non est hic dominus, sed imperator,<br>
Sed iustissimus omnium senator,<br>
Per quem de Stygia domo reducta est&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Siccis rustica Veritas capillis.<br>
Hoc sub principe, si sapis, caveto,<br>
Verbis, Roma, prioribus loquaris.
</p>

<p class=shortborder></p>

<p>
<b>LXXIII</B>
</p>

<p>
Littera facundi gratum mihi pignus amici<br>
&nbsp;&nbsp;&nbsp;&nbsp;&nbsp;&nbsp;&nbsp;Pertulit, Ausoniae dona severa togae,<br>
Qua non Fabricius, sed vellet Apicius uti,<br>
&nbsp;&nbsp;&nbsp;&nbsp;&nbsp;&nbsp;&nbsp;Vellet Maecenas Caesarianus eques.<br>
Vilior haec nobis alio mittente fuisset;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Non quacumque manu victima caesa litat:<br>
A te missa venit: possem nisi munus amare,<br>
&nbsp;&nbsp;&nbsp;&nbsp;&nbsp;&nbsp;&nbsp;Marce, tuum, poteram nomen amare meum.<br>
Munere sed plus est et nomine gratius ipso<br>
&nbsp;&nbsp;&nbsp;&nbsp;&nbsp;&nbsp;&nbsp;Officium docti iudiciumque viri.
</p>

<p class=shortborder></p>

<p>
<b>LXXIV</B>
</p>

<p>
Iam parce lasso, Roma, gratulatori,<br>
Lasso clienti. Quamdiu salutator<br>
Anteambulones et togatulos inter<br>
Centum merebor plumbeos die toto,<br>
Cum Scorpus una quindecim graves hora&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Ferventis auri victor auferat saccos?<br>
Non ego meorum praemium libellorum<br>
 &#151; Quid enim merentur? &#151; Apulos velim campos:<br>
Non Hybla, non me spicifer capit Nilus,<br>
Nec quae paludes delicata Pomptinas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 10</span><br>
Ex arce clivi spectat uva Setini.<br>
Quid concupiscam quaeris ergo? dormire.
</p>

<p class=shortborder></p>

<p>
<b>LXXV</B>
</p>

<p>
Milia viginti quondam me Galla poposcit<br>
&nbsp;&nbsp;&nbsp;&nbsp;&nbsp;&nbsp;&nbsp;Et, fateor, magno non erat illa nimis.<br>
Annus abit: 'Bis quina dabis sestertia' dixit.<br>
&nbsp;&nbsp;&nbsp;&nbsp;&nbsp;&nbsp;&nbsp;Poscere plus visa est quam prius illa mihi.<br>
Iam duo poscenti post sextum milia mensem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Mille dabam nummos. Noluit accipere.<br>
Transierant binae forsan trinaeve Kalendae,<br>
&nbsp;&nbsp;&nbsp;&nbsp;&nbsp;&nbsp;&nbsp;Aureolos ultro quattuor ipsa petit.<br>
Non dedimus. Centum iussit me mittere nummos:<br>
&nbsp;&nbsp;&nbsp;&nbsp;&nbsp;&nbsp;&nbsp;Sed visa est nobis haec quoque summa gravis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Sportula nos iunxit quadrantibus arida centum;<br>
&nbsp;&nbsp;&nbsp;&nbsp;&nbsp;&nbsp;&nbsp;Hanc voluit: puero diximus esse datam.<br>
Inferius numquid potuit descendere? fecit.<br>
&nbsp;&nbsp;&nbsp;&nbsp;&nbsp;&nbsp;&nbsp;Dat gratis, ultro dat mihi Galla: nego.
</p>

<p class=shortborder></p>

<p>
<b>LXXVI</B>
</p>

<p>
Hoc, Fortuna, tibi videtur aequum?<br>
Civis non Syriaeve Parthiaeve,<br>
Nec de Cappadocis eques catastis,<br>
Sed de plebe Remi Numaeque verna,<br>
Iucundus, probus, innocens amicus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Lingua doctus utraque, cuius unum est,<br>
Sed magnum vitium, quod est poeta,<br>
Pullo Mevius alget in cucullo,<br>
Cocco mulio fulget Incitatus.
</p>

<p class=shortborder></p>

<p>
<b>LXXVII</B>
</p>

<p>
Nequius a Caro nihil umquam, Maxime, factum est,<br>
&nbsp;&nbsp;&nbsp;&nbsp;&nbsp;&nbsp;&nbsp;Quam quod febre perit: fecit et illa nefas.<br>
Saeva nocens febris saltem quartana fuisset!<br>
&nbsp;&nbsp;&nbsp;&nbsp;&nbsp;&nbsp;&nbsp;Servari medico debuit ille suo.
</p>

<p class=shortborder></p>

<p>
<b>LXXVIII</B>
</p>

<p>
Ibis litoreas, Macer, Salonas,<br>
Ibit rara fides amorque recti<br>
Et quae, cum comitem trahit pudorem,<br>
Semper pauperior redit potestas:<br>
Felix auriferae colone terrae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Rectorem vacuo sinu remittes<br>
Optabisque moras, et exeuntem<br>
Udo Dalmata gaudio sequeris.<br>
Nos Celtas, Macer, et truces Hiberos<br>
Cum desiderio tui petemus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Sed quaecumque tamen feretur illinc<br>
Piscosi calamo Tagi notata,<br>
Macrum pagina nostra nominabit:<br>
Sic inter veteres legar poetas,<br>
Nec multos mihi praeferas priores,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
Uno sed tibi sim minor Catullo.
</p>

<p class=shortborder></p>

<p>
<b>LXXIX</B>
</p>

<p>
Ad lapidem Torquatus habet praetoria quartum;<br>
&nbsp;&nbsp;&nbsp;&nbsp;&nbsp;&nbsp;&nbsp;Ad quartum breve rus emit Otacilius.<br>
Torquatus nitidas vario de marmore thermas<br>
&nbsp;&nbsp;&nbsp;&nbsp;&nbsp;&nbsp;&nbsp;Extruxit; cucumam fecit Otacilius.<br>
Disposuit daphnona suo Torquatus in agro;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Castaneas centum sevit Otacilius.<br>
Consule Torquato vici fuit ille magister,<br>
&nbsp;&nbsp;&nbsp;&nbsp;&nbsp;&nbsp;&nbsp;Non minor in tanto visus honore sibi.<br>
Grandis ut exiguam bos ranam ruperat olim,<br>
&nbsp;&nbsp;&nbsp;&nbsp;&nbsp;&nbsp;&nbsp;Sic, puto, Torquatus rumpet Otacilium.
</p>

<p class=shortborder></p>

<p>
<b>LXXX</B>
</p>

<p>
Plorat Eros, quotiens maculosae pocula murrae<br>
&nbsp;&nbsp;&nbsp;&nbsp;&nbsp;&nbsp;&nbsp;Inspicit aut pueros nobiliusve citrum,<br>
Et gemitus imo ducit de pectore, quod non<br>
&nbsp;&nbsp;&nbsp;&nbsp;&nbsp;&nbsp;&nbsp;Tota miser coemat Saepta feratque domum.<br>
Quam multi faciunt, quod Eros, sed lumine sicco!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Pars maior lacrimas ridet et intus habet.
</p>

<p class=shortborder></p>

<p>
<b>LXXXI</B>
</p>

<p>
Cum duo venissent ad Phyllida mane fututum<br>
&nbsp;&nbsp;&nbsp;&nbsp;&nbsp;&nbsp;&nbsp;Et nudam cuperet sumere uterque prior,<br>
Promisit pariter se Phyllis utrique daturam,<br>
&nbsp;&nbsp;&nbsp;&nbsp;&nbsp;&nbsp;&nbsp;Et dedit: ille pedem sustulit, hic tunicam.
</p>

<p class=shortborder></p>

<p>
<b>LXXXII</B>
</p>

<p>
Si quid nostra tuis adicit vexatio rebus,<br>
&nbsp;&nbsp;&nbsp;&nbsp;&nbsp;&nbsp;&nbsp;Mane vel a media nocte togatus ero<br>
Stridentesque feram flatus aquilonis iniqui<br>
&nbsp;&nbsp;&nbsp;&nbsp;&nbsp;&nbsp;&nbsp;Et patiar nimbos excipiamque nives.<br>
Sed si non fias quadrante beatior uno&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Per gemitus nostros ingenuasque cruces,<br>
Parce, precor, fesso vanosque remitte labores,<br>
&nbsp;&nbsp;&nbsp;&nbsp;&nbsp;&nbsp;&nbsp;Qui tibi non prosunt et mihi, Galle, nocent.
</p>

<p class=shortborder></p>

<p>
<b>LXXXIII</B>
</p>

<p>
Raros colligis hinc et hinc capillos<br>
Et latum nitidae, Marine, calvae<br>
Campum temporibus tegis comatis;<br>
Sed moti redeunt iubente vento<br>
Reddunturque sibi caputque nudum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Cirris grandibus hinc et inde cingunt:<br>
Inter Spendophorum Telesphorumque<br>
Cydae stare putabis Hermerotem.<br>
Vis tu simplicius senem fateri,<br>
Ut tandem videaris unus esse!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Calvo turpius est nihil comato.
</p>

<p class=shortborder></p>

<p>
<b>LXXXIV</B>
</p>

<p>
Miraris, quare dormitum non eat Afer?<br>
&nbsp;&nbsp;&nbsp;&nbsp;&nbsp;&nbsp;&nbsp;Accumbat cum qua, Caediciane, vides.
</p>

<p class=shortborder></p>

<p>
<b>LXXXV</B>
</p>

<p>
Iam senior Ladon Tiberinae nauta carinae<br>
&nbsp;&nbsp;&nbsp;&nbsp;&nbsp;&nbsp;&nbsp;Proxima dilectis rura paravit aquis.<br>
Quae cum saepe vagus premeret torrentibus undis<br>
&nbsp;&nbsp;&nbsp;&nbsp;&nbsp;&nbsp;&nbsp;Thybris et hiberno rumperet arva lacu,<br>
Emeritam puppem, ripa quae stabat in alta,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Inplevit saxis obposuitque vadis.<br>
Sic nimias avertit aquas. Quis credere posset?<br>
&nbsp;&nbsp;&nbsp;&nbsp;&nbsp;&nbsp;&nbsp;Auxilium domino mersa carina tulit.
</p>

<p class=shortborder></p>

<p>
<b>LXXXVI</B>
</p>

<p>
Nemo nova caluit sic inflammatus amica,<br>
&nbsp;&nbsp;&nbsp;&nbsp;&nbsp;&nbsp;&nbsp;Flagravit quanto Laurus amore pilae.<br>
Sed qui primus erat lusor dum floruit aetas,<br>
&nbsp;&nbsp;&nbsp;&nbsp;&nbsp;&nbsp;&nbsp;Nunc postquam desit ludere, prima pila est.
</p>

<p class=shortborder></p>

<p>
<b>LXXXVII</B>
</p>

<p>
Octobres age sentiat Kalendas<br>
Facundi pia Roma Restituti:<br>
Linguis omnibus et favete votis;<br>
Natalem colimus, tacete lites.<br>
Absit cereus aridi clientis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Et vani triplices brevesque mappae<br>
Expectent gelidi iocos Decembris.<br>
Certent muneribus beatiores:<br>
Agrippae tumidus negotiator<br>
Cadmi municipes ferat lacernas;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Pugnorum reus ebriaeque noctis<br>
Cenatoria mittat advocato;<br>
Infamata virum puella vicit,<br>
Veros sardonychas, sed ipsa tradat;<br>
Mirator veterum senex avorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
Donet Phidiaci toreuma caeli;<br>
Venator leporem, colonus haedum,<br>
Piscator ferat aequorum rapinas.<br>
Si mittit sua quisque, quid poetam<br>
Missurum tibi, Restitute, credis?
</p>

<p class=shortborder></p>

<p>
<b>LXXXVIII</B>
</p>

<p>
Omnes persequeris praetorum, Cotta, libellos;<br>
&nbsp;&nbsp;&nbsp;&nbsp;&nbsp;&nbsp;&nbsp;Accipis et ceras. Officiosus homo es.
</p>

<p class=shortborder></p>

<p>
<b>LXXXIX</B>
</p>

<p>
Iuno labor, Polyclite, tuus et gloria felix,<br>
&nbsp;&nbsp;&nbsp;&nbsp;&nbsp;&nbsp;&nbsp;Phidiacae cuperent quam meruisse manus,<br>
Ore nitet tanto, quanto superasset in Ide<br>
&nbsp;&nbsp;&nbsp;&nbsp;&nbsp;&nbsp;&nbsp;Iudice convictas non dubitante deas.<br>
Iunonem, Polyclite, suam nisi frater amaret,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Iunonem poterat frater amare tuam.
</p>

<p class=shortborder></p>

<p>
<b>XC</B>
</p>

<p>
Quid vellis vetulum, Ligeia, cunnum?<br>
Quid busti cineres tui lacessis?<br>
Tales munditiae decent puellas<br>
 &#151; Nam tu iam nec anus potes videri &#151; ;<br>
Istud, crede mihi, Ligeia, belle&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Non mater facit Hectoris, sed uxor.<br>
Erras, si tibi cunnus hic videtur,<br>
Ad quem mentula pertinere desit.<br>
Quare si pudor est, Ligeia, noli<br>
Barbam vellere mortuo leoni.
</p>

<p class=shortborder></p>

<p>
<b>XCI</B>
</p>

<p>
Omnes eunuchos habet Almo nec arrigit ipse:<br>
&nbsp;&nbsp;&nbsp;&nbsp;&nbsp;&nbsp;&nbsp;Et queritur, pariat quod sua Polla nihil.
</p>

<p class=shortborder></p>

<p>
<b>XCII</B>
</p>

<p>
Marri, quietae cultor et comes vitae,<br>
Quo cive prisca gloriatur Atina,<br>
Has tibi gemellas barbari decus luci<br>
Conmendo pinus ilicesque Faunorum<br>
Et semidocta vilici manu structas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Tonantis aras horridique Silvani,<br>
Quas pinxit agni saepe sanguis aut haedi,<br>
Dominamque sancti virginem deam templi,<br>
Et quem sororis hospitem vides castae<br>
Martem mearum principem Kalendarum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Et delicatae laureum nemus Florae,<br>
In quod Priapo persequente confugit.<br>
Hoc omne agelli mite parvuli numen<br>
Seu tu cruore sive ture placabis:<br>
'Ubicumque vester Martialis est,' dices,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
'Hac, ecce, mecum dextera litat vobis<br>
Absens sacerdos; vos putate praesentem<br>
Et date duobus quidquid alter optabit.'
</p>

<p class=shortborder></p>

<p>
<b>XCIII</B>
</p>

<p>
Si prior Euganeas, Clemens, Helicaonis oras<br>
&nbsp;&nbsp;&nbsp;&nbsp;&nbsp;&nbsp;&nbsp;Pictaque pampineis videris arva iugis,<br>
Perfer Atestinae nondum vulgata Sabinae<br>
&nbsp;&nbsp;&nbsp;&nbsp;&nbsp;&nbsp;&nbsp;Carmina, purpurea sed modo culta toga.<br>
Ut rosa delectat, metitur quae pollice primo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Sic nova nec mento sordida charta iuvat.
</p>

<p class=shortborder></p>

<p>
<b>XCIV</B>
</p>

<p>
Non mea Massylus servat pomaria serpens,<br>
&nbsp;&nbsp;&nbsp;&nbsp;&nbsp;&nbsp;&nbsp;Regius Alcinoi nec mihi servit ager,<br>
Sed Nomentana securus germinat hortus<br>
&nbsp;&nbsp;&nbsp;&nbsp;&nbsp;&nbsp;&nbsp;Arbore, nec furem plumbea mala timent.<br>
Haec igitur media quae sunt modo nata Subura&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Mittimus autumni cerea poma mei.
</p>

<p class=shortborder></p>

<p>
<b>XCV</B>
</p>

<p>
Infantem tibi vir, tibi, Galla, remisit adulter.<br>
&nbsp;&nbsp;&nbsp;&nbsp;&nbsp;&nbsp;&nbsp;Hi, puto, non dubie se futuisse negant.
</p>

<p class=shortborder></p>

<p>
<b>XCVI</B>
</p>

<p>
Saepe loquar nimium gentes quod, Avite, remotas,<br>
&nbsp;&nbsp;&nbsp;&nbsp;&nbsp;&nbsp;&nbsp;Miraris, Latia factus in urbe senex,<br>
Auriferumque Tagum sitiam patriumque Salonem<br>
&nbsp;&nbsp;&nbsp;&nbsp;&nbsp;&nbsp;&nbsp;Et repetam saturae sordida rura casae.<br>
Illa placet tellus, in qua res parva beatum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Me facit et tenues luxuriantur opes:<br>
Pascitur hic, ibi pascit ager; tepet igne maligno<br>
&nbsp;&nbsp;&nbsp;&nbsp;&nbsp;&nbsp;&nbsp;Hic focus, ingenti lumine lucet ibi;<br>
Hic pretiosa fames conturbatorque macellus,<br>
&nbsp;&nbsp;&nbsp;&nbsp;&nbsp;&nbsp;&nbsp;Mensa ibi divitiis ruris operta sui;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Quattuor hic aestate togae pluresve teruntur,<br>
&nbsp;&nbsp;&nbsp;&nbsp;&nbsp;&nbsp;&nbsp;Autumnis ibi me quattuor una tegit.<br>
I, cole nunc reges, quidquid non praestat amicus<br>
&nbsp;&nbsp;&nbsp;&nbsp;&nbsp;&nbsp;&nbsp;Cum praestare tibi possit, Avite, locus.
</p>

<p class=shortborder></p>

<p>
<b>XCVII</B>
</p>

<p>
Dum levis arsura struitur Libitina papyro,<br>
&nbsp;&nbsp;&nbsp;&nbsp;&nbsp;&nbsp;&nbsp;Dum murram et casias flebilis uxor emit,<br>
Iam scrobe, iam lecto, iam pollinctore parato<br>
&nbsp;&nbsp;&nbsp;&nbsp;&nbsp;&nbsp;&nbsp;Heredem scripsit me Numa: convaluit.
</p>

<p class=shortborder></p>

<p>
<b>XCVIII</B>
</p>

<p>
Addat cum mihi Caecubum minister<br>
Idaeo resolutior cinaedo,<br>
Quo nec filia cultior nec uxor<br>
Nec mater tua nec soror recumbit,<br>
Vis spectem potius tuas lucernas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Aut citrum vetus Indicosque dentes?<br>
Suspectus tibi ne tamen recumbam,<br>
Praesta de grege sordidaque villa<br>
Tonsos, horridulos, rudes, pusillos<br>
Hircosi mihi filios subulci.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Perdet te dolor hic: habere, Publi,<br>
Mores non potes hos et hos ministros.
</p>

<p class=shortborder></p>

<p>
<b>XCIX</B>
</p>

<p>
Si Romana forent haec Socratis ora, fuissent<br>
&nbsp;&nbsp;&nbsp;&nbsp;&nbsp;&nbsp;&nbsp;Iulius in Saturis qualia Rufus habet.
</p>

<p class=shortborder></p>

<p>
<b>C</B>
</p>

<p>
Quid, stulte, nostris versibus tuos misces?<br>
Cum litigante quid tibi, miser, libro?<br>
Quid congregare cum leonibus volpes<br>
Aquilisque similes facere noctuas quaeris?<br>
Habeas licebit alterum pedem Ladae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Inepte, frustra crure ligneo curres.
</p>

<p class=shortborder></p>

<p>
<b>CI</B>
</p>

<p>
Elysio redeat si forte remissus ab agro<br>
&nbsp;&nbsp;&nbsp;&nbsp;&nbsp;&nbsp;&nbsp;Ille suo felix Caesare Gabba vetus,<br>
Qui Capitolinum pariter Gabbamque iocantes<br>
&nbsp;&nbsp;&nbsp;&nbsp;&nbsp;&nbsp;&nbsp;Audierit, dicet: 'Rustice Gabba, tace.'
</p>

<p class=shortborder></p>

<p>
<b>CII</B>
</p>

<p>
Qua factus ratione sit requiris,<br>
Qui numquam futuit, pater Philinus?<br>
Gaditanus, Avite, dicat istud,<br>
Qui scribit nihil et tamen poeta est.
</p>

<p class=shortborder></p>

<p>
<b>CIII</B>
</p>

<p>
Municipes Augusta mihi quos Bilbilis acri<br>
&nbsp;&nbsp;&nbsp;&nbsp;&nbsp;&nbsp;&nbsp;Monte creat, rapidis quem Salo cingit aquis,<br>
Ecquid laeta iuvat vestri vos gloria vatis?<br>
&nbsp;&nbsp;&nbsp;&nbsp;&nbsp;&nbsp;&nbsp;Nam decus et nomen famaque vestra sumus,<br>
Nec sua plus debet tenui Verona Catullo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;&nbsp;&nbsp;&nbsp;Meque velit dici non minus illa suum.<br>
Quattuor accessit tricesima messibus aestas,<br>
&nbsp;&nbsp;&nbsp;&nbsp;&nbsp;&nbsp;&nbsp;Ut sine me Cereri rustica liba datis,<br>
Moenia dum colimus dominae pulcherrima Romae:<br>
&nbsp;&nbsp;&nbsp;&nbsp;&nbsp;&nbsp;&nbsp;Mutavere meas Itala regna comas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Excipitis placida reducem si mente, venimus;<br>
&nbsp;&nbsp;&nbsp;&nbsp;&nbsp;&nbsp;&nbsp;Aspera si geritis corda, redire licet.

</p>

<p class=shortborder></p>

<p>
<b>CIV</B>
</p>

<p>
I nostro comes, i libelle, Flavo<br>
Longum per mare, sed faventis undae,<br>
Et cursu facili tuisque ventis<br>
Hispanae pete Tarraconis arces:<br>
Illinc te rota tollet et citatus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Altam Bilbilin et tuum Salonem<br>
Quinto forsitan essedo videbis.<br>
Quid mandem tibi quaeris? ut sodales<br>
Paucos, sed veteres et ante brumas<br>
Triginta mihi quattuorque visos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Ipsa protinus a via salutes,<br>
Et nostrum admoneas subinde Flavum<br>
Iucundos mihi nec laboriosos<br>
Secessus pretio paret salubri,<br>
Qui pigrum faciant tuum parentem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
Haec sunt. iam tumidus vocat magister<br>
Castigatque moras, et aura portum<br>
Laxavit melior. vale, libelle:<br>
Navem, scis, puto, non moratur unus.
</p>
<div class="footer">
	<p>
		<a href="/martial.html">Martial</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY>
</HTML>