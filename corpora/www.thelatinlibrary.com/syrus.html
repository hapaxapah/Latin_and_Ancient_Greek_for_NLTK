<html>
	<head>
		<title>
			Publilius Syrus
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>PVBLILIVS SYRVS
<BR>
SENTENTIAE
</p>

<p class=border></P>

<p>
Alienum est omne, quicquid optando evenit.<br>
Ab alio expectes, alteri quod feceris.<br>
Animus vereri qui scit, scit tuta ingredi.<br>
Auxilia humilia firma consensus facit.<br>
Amor animi arbitrio sumitur, non ponitur.<br>
Aut amat aut odit mulier, nil est tertium.<br>

Ad tristem partem strenua est suspicio.<br>
Ames parentem, si aequus est: si aliter, feras.<br>
Aspicere oportet, quidquid possis perdere.<br>
Amici vitia si feras, facias tua.<br>
Alienum aes homini ingenuo acerba est servitus.<br>
Absentem laedit, cum ebrio qui litigat.<br>
Amans iratus muta mentitur sibi.<br>
Avarus ipse miseriae causa est suae.<br>
Amans quid cupiat scit, quid sapiat non vidit.<br>
Amans quod suspicatur, vigilans somniat.<br>
Ad calamitatem quilibet rumor valet.<br>
Amor extorqueri non pote, elabi pote.<br>
Ab amante lacrimis redimas iracundiam.<br>
Aperte mala cum est mulier, tum demum est bona.<br>

Avarum facile capias, ubi non sis item.<br>
Amare et sapere vix deo conceditur.<br>
Avarus nisi cum moritur, nil recte facit.<br>
Astus cinaedum celat, aetas indicat.<br>
Avarus damno potius quam sapiens dolet.<br>
Avaro quid mali optes nisi Vivat diu?<br>
Animo dolenti nil oportet credere.<br>
Aliena nobis, nostra plus aliis placent.<br>
Amare iuveni fructus est, crimen seni.<br>
Anus cum ludit, morti delicias facit.<br>
Amoris vulnus idem, qui sanat, facit.<br>
Ad paenitendum properat cito qui iudicat.<br>
Aleator quanto in arte est melior, tanto est nequior.<br>

Amor otiosae causa sollicitudinis.<br>
Avidum esse oportet neminem, minime senem.<br>
Animo virum pudicae, non oculo eligunt.<br>
Amantium ira amoris integratio est.<br>
Amantis ius iurandum poenam non habet.<br>
Amans, sicut fax, agitando ardescit magis.<br>
Amor, ut lacrima, ab oculo oritur, in pectus cadit.<br>
Animo imperabit sapiens, stultus serviet.<br>
Amicum an nomen habeas, aperit calamitas.<br>
Amori finem tempus, non animus facit.<br>
Bis est gratum quod opus est, ultro si offeras.<br>
Bonarum rerum consuetudo pessima est.<br>
Beneficium qui dare nescit, iniuste petit.<br>
Bonum est fugienda aspicere in alieno malo.<br>
Beneficium accipere libertatem est vendere.<br>
Bona nemini hora est, ut non alicui sit mala.<br>

Bis emori est alterius arbitrio mori.<br>
Beneficia plura recipit, qui scit reddere.<br>
Bis peceas, cum peccanti obsequium accommodas.<br>
Bonus animus laesus gravius multo irascitur.<br>
Bona mors est homini, vitae quae extinguit mala.<br>
Beneficium dando accepit, qui digno dedit.<br>
Blanditia, non imperio, fit dulcis Venus.<br>
Bonus animus numquam erranti obsequium adcommodat.<br>
Beneficium qui dedisse se dicit, petit.<br>
Benivoli coniunctio animio maxima est cognatio.<br>
Beneficium saepe dare docere est reddere.<br>
Bonitatis verba imitari maior malitia est.<br>
Bona opinio bominum tutior pecunia est.<br>

Bonum quod est subprimitur, numquam extinguitur.<br>
Bis vincit qui se vincit in victoria.<br>
Benignus etiam causam dandi cogitat.<br>
Bis interimitur, qui suis armis perit.<br>
Bene dormit, qui non sentit quam male dormiat.<br>
Bonorum crimen officiosus est miser.<br>
Bona fama in tenebris proprium splendorem optinet.<br>
Bene cogitata si excidunt, non occidunt.<br>
Bene perdit nummos, iudici cum dat nocens.<br>
Bona quae veniunt, ni sustineantur, opprimunt.<br>
Bona semperimperante animo pecunia est.<br>
Bonum ad virum cito moritur iracundia.<br>
Brevissima ipsa est memoria iracundiae.<br>
Bona turpitudo est, quae periclum vindicat.<br>

Bona comparat praesidia misericordia.<br>
Beneficium dignis ubi des, omnes obliges.<br>
Brevis ipsa vita, sed malis fit longior.<br>
Boneficia donari aut mali aut stulti putant.<br>
Bene perdas gaudium, ubi dolor pariter perit.<br>
Bene vixit is, qui potuit, cum voluit mori.<br>
(Bene audire alterum patrimonium est.)<br>
(Boni est viri, etiam in morte nullum fallere.)<br>
Consueta vitia ferimus, non reprendimus.<br>
Crudelis in re adversa est obiurgatio.<br>
Cavendi nulla est dimittenda occasio.<br>
Cui semper dederis, ubi neges, rapere imperes.<br>
Crudelem medicum intemperans aeger facit.<br>
Cuius mortem amici expectant, vitam cives oderunt.<br>
Cum inimico nemo in gratiam tuto redit.<br>

Citius venit periclum cum contemnitur.<br>
Casta ad virum matrona parendo imperat.<br>
Cito ignominia fit superbi gloria.<br>
Consilio melius vincas quam iracundia.<br>
Cuiuis dolori remedium est patientia.<br>
Cotidie damnatur, qui semper timet.<br>
Cum vitia prosunt, peccat qui recte facit.<br>
Contumeliam nee fortis pote nec ingenuus pati.<br>
Conscientia animi nullas invenit linguae preces.<br>
Cito improborum laeta ad perniciem cadunt.<br>
(Contemni est gravius quam stultitiae percuti.)<br>
Cotidie est deterior posterior dies.<br>
Comes facundus in via pro vehiculo est.<br>

Crimen relinquit vitae, qui mortem appetit.<br>
Cui plus licet quam par est, plus vult quam licet.<br>
Contra inpudentem stulta est nimia ingenuitas.<br>
Cogas amantem irasci, amari si velis.<br>
Crudelis est non fortis, qui infantem necat.<br>
0Consiliis indoctiorum multi se docti explicant.<br>
Cave quicquam incipias, quod paeniteat postea.<br>
Cui omnes benedicunt, possidet populi bona.<br>
Cui nolis saepe irasci, irascaris semel.<br>
Crudelis lacrimis pascitur, non frangitur.<br>
Caeci sunt oculi, cum animus alias res agit.<br>
Caret periclo, qui etiam cum est tutus cavet.<br>
Cum ames non sapias, aut cum sapias non ames.<br>
Cicatrix conscientiae pro vulnere est.<br>
Cuivis potest accidere, quod cuiquam potest.<br>
0Cave amicum credas, nisi si quem probaveris.<br>
Contra felicem vix deus vires habet.<br>
Cum das avaro praemium, ut noceat rogas.<br>
Discipulus est prioris posterior dies.<br>

Damnare est obiurgare, cum auxilio est opus.<br>
Diu adparandum est bellum, ut vincas celerius.<br>
Dixeris maledicta cuncta, cum ingratum hominem dixeris.<br>
De inimico ne loquaris male, sed cogites.<br>
Deliberare utilia mora tutissima est.<br>
Dolor decrescit, ubi quo crescat non habet.<br>
Didicere flere feminae in mendacium.<br>
Discordia fit carior concordia.<br>
Deliberandum est saepe, statuendum est semel.<br>
Difficilem habere oportet aurem ad crimina.<br>
Dum est vita grata, mortis condicio optima est.<br>
Damnum appellandum est cum mala fama lucrum.<br>
Ducis in consilio posita est virtus militum.<br>
Dies quod donat timeas: cito raptum venit.<br>

Dimissum quod nescitur, non amittitur.<br>
Deliberando discitur sapientia.<br>
Deliberando saepe perit occasio.<br>
(Duplex fit bonitas, simul accessit celeritas.)<br>
Damnati lingua vocem habet, vim non habet.<br>
Dolor animi multo gravior est quam corporis.<br>
Dulce etiam fugias, fieri quod amarum potest.<br>
Difficile est dolori convenire cum patientia.<br>
(Deos ridere credo, cum felix vocat.)<br>
Etiam innocentis cogit mentiri dolor.<br>
Etiam peccanti recte praestatur fides.<br>
Etiam celeritas in desiderio mora est.<br>
Ex vitio alius sapiens emendat suum.<br>
Et deest et superat miseris cogitatio.<br>
Etiam oblivisci quid sis, interdum expedit.<br>
Ex hominum questu facta Fortuna est dea.<br>

Effigere cupiditatem regnum est vincere.<br>
'Exulanti ubi nusquam domus est, sine sepulcro est mortuus.<br>
Et qui fecerunt, oderunt iniuriam.<br>
Eripere telum, non dare irato decet.<br>
Exilium patitur, patriae qui se denegat.<br>
Etiam capillus unus habet umbram suam.<br>
Eheu quam miserum est, fieri metuendo senem.<br>
Etiam hosti est aequus, qui habet in consilio fidem.<br>
Excelsis multo facilius casus nocet.<br>
Extrema semper de ante factis iudicant.<br>
Ex lite multa gratia fit formosior.<br>
(Etiam bonum saepe obest assuescere.)<br>
Fidem qui perdit, quo se servet relicuo?<br>
Fortuna cum blanditur, captatum venit.<br>
Fortunam citius reperias quam retineas.<br>
Formonsa facies muta commendatio est.<br>

Frustra rogatur, qui misereri non potest.<br>
Fortuna unde aliquid fregit, cassum ... est.<br>
Fraus est accipere, quod non possis reddere.<br>
Fortuna nimium quem fovet, stultum facit.<br>
Fatetur facinus, quisquis iudicium fugit.<br>
Felix inprobitas optimorum est calamitas.<br>
Feras, non culpes quod mutari non potest.<br>
Futura pugnant, nec se superari sinunt.<br>
Furor fit laesa saepius patientia.<br>
Fidem qui perdit, nil pote ultra perdere.<br>
Facilitas nimia ad partem stultitiae rapit.<br>
Fides sicut anima, unde abiit, numquam redit.<br>
Fidem nemo umquam perdit, nisi qui non babet.<br>
Fortuna obesse nulli contenta est semel.<br>

Fulmen est, ubi cum potestate habitat iracundia.<br>
Frustra cum ad senectam ventum est, repetas adulescentiam.<br>
Falsum maledictum malivolum mendacium est.<br>
Feminae naturam regere desperare est otium.<br>
Feras facilia, ut difficilia perferas.<br>
Fortuna vitrea est: tum cum splendet frangitur.<br>
Feras quod laedit, ut quod prodest perferas.<br>
Facit gratum fortuna, quem nemo videt.<br>
Fortuna hominibus plus quam consilium valet.<br>
Frugalitas miseria est rumoris boni.<br>
Grave praeiudicium est, quod iudicium non habet.<br>
Gravissima est probi hominis iracundia.<br>
Gravis animi poena est, quem post facti paenitet.<br>

Gravis animus dubiam non habet sententiam.<br>
Gravius malum omne est, quod sub aspectu latet.<br>
Gravius nocet, quodcumque inexpertum accidit.<br>
(Gravior est inimicus, qui latet in pectore.)<br>
Gravissimum est imperium consuetudinis.<br>
Grave crimen, etiam leviter cum est dictum, nocet.<br>
Heu quam difficilis gloriae custodia est!<br>
Homo extra corpus est suum, cum irascitur.<br>
Heu quam est timendus, qui mori tutum putat!<br>
Homo, qui in homine calamitoso est misericors, meminit sui.<br>
Honesta turpitudo est pro causa bona.<br>
Habet in adversis auxilia, qui in secundis commodat.<br>
Heu quam miserum est ab eo laedi, de quo non possis queri!<br>

Hominem experiri multa paupertas iubet.<br>
Heu dolor quam miser est, qui in tormento vocem non habet!<br>
Heu quam multa paenitenda incurrunt vivendo diu!<br>
(Heu quam miserum est discere servire, ubi sis doctus dominari!)<br>
Habet suum venenum blanda oratio.<br>
Homo totiens moritur, quotiens amittit suos.<br>
Homo saepe in aliud fertur, aliud cogitat.<br>
Honestus rumor alterum est patrimonium.<br>
Homo ne sit sine dolore, Fortunam invenit.<br>
Honeste servit, qui succumbit tempori.<br>
0Homo vitae commodatus, non donatus est.<br>
Heredis fletus sub persona risus est.<br>
Heredem ferre utilius est quam quaerere.<br>
Habent locum maledicti crebrae nuptiae.<br>

Honeste pareas improbo, ut pareas probo.<br>
Humanitatis optima est certatio.<br>
Honos honestum decorat, inhonestum notat.<br>
Heu conscientia animi gravis est servitus!<br>
Hominem etiam frugi flectit saepe occasio.<br>
Homini consilium tunc deest, cum multa invenit.<br>
Inferior rescit, quidquid peccat superior.<br>
Inimicum ulcisci vitam accipere est alteram.<br>
Invitum cum retineas, exire incites.<br>
Ingenuitatem laedas, cum indignum roges.<br>
In nullo avarus bonus est, in se pessimus.<br>
Inopi beneficium bis dat, qui dat celeriter.<br>
Inopiae desunt multa, avaritiae omnia.<br>
Instructa inopia est in divitiis cupiditas.<br>
Invitat culpam, qui peccatum praeterit.<br>

Iocundum nil est, nisi quod reficit varietas.<br>
Ingenuitas non recipit contumeliam.<br>
Inritare est calamitatem, cum te felicem voces.<br>
Inpune pecces in eum, qui peccat prior.<br>
Ingratus unus omnibus miseris nocet.<br>
In miseria etiam vita contumelia est.<br>
Ita amicum habeas, posse ut facile fieri hunc inimicum putes.<br>

Invidiam ferre aut fortis aut felix potest.<br>
In amore semper mendax iracundia est.<br>
Invidia tacite, sed inimice irascitur.<br>
Iratum breviter vites, inimicum diu.<br>
Iniuriarum remedium est oblivio.<br>
Iracundiam qui vincit, hostem superat maximum.<br>
Iactum tacendo crimen facias acrius.<br>

In malis sperare bene nisi innocens nemo solet.<br>
In vindicando criminosa est celeritas.<br>
Inimicum quamvis humilem docti est metuere.<br>
In calamitoso risus etiam iniuria est.<br>
Iudex damnatur, cum nocens absolvitur.<br>
Ignoscere hominum est, ubi pudet cui ignoscitur.<br>
In rebus dubiis plurimi est audacia.<br>
Illo nocens se damnat, quo peccat die.<br>
Ita crede amico, ne sit inimico locus.<br>
Iratus etiam facinus consilium putat.<br>
Invidia loquitur quod subest, non quod videt.<br>
Inprobe Neptunum accusat, qui iterum naufragium facit.<br>
Iniuriam aures quam oculi facilius ferunt.<br>
Iacet omnis virtus, fama nisi late patet.<br>
Ignis suum calorem etiam in ferro tenet.<br>
In Venere semper certat dolor et gaudium.<br>
In amore forma plus valet quam auctoritas.<br>
Ingrata sunt beneficia, quis comes est metus.<br>
Imprudens peccat, quem post facti paenitet.<br>
Inertia indicatur, cum fugitur labor.<br>

Iratus, cum ad se rediit, sibi tum irascitur.<br>
In amore semper causa damni quaeritur.<br>
Iocunda macula est ex inimici sanguine.<br>
In Venere semper dulcis est dementia.<br>
In misero facile fit potens iniuria.<br>
Interdum habet stultitiae partem facilitas.<br>
Inertia est laboris excusatio.<br>
Iniuriam facilius facias quam feras.<br>
Iratus nil non criminis loquitur loco.<br>
Incertus animus dimidium est sapientiae.<br>
In turpi re peccare bis delinquere est.<br>
Ingenuus animus non fert vocis verbera.<br>
Iniuriam ipse facias, ubi non vindices.<br>
Is minimo eget mortalis, qui minimum cupit.<br>
Inimici ad animum nullae conveniunt preces.<br>
Inimico extincto exitium lacrimae non habent.<br>
Ibi semper est victoria, ubi concordia est.<br>
Iter est, quacumque dat prior vestigium.<br>
Ibi pote valere populus, ubi leges valent.<br>
Loco ignominiae est apud indignum dignitas.<br>
Laus nova nisi oritur, etiam vetus amittitur.<br>
Laeso doloris remedium inimici est dolor.<br>
Levis est Fortuna: cito reposcit, quod dedit.<br>
Lex universa est, quae iubet nasci et mori.<br>

Lucrum sine damno alterius fieri non potest.<br>
Lascivia et laus numquam habent concordiam.<br>
Legem nocens veretur, fortunam innocens.<br>
Libido, non iudicium est quod levitas sapit.<br>
Libido cunctos etiam sub vultu domat.<br>
Longinquum est omne, quod cupiditas flagitat.<br>
Lapsus semel fit culpa, si iterum cecideris.<br>
Lex videt iratum, iratus legem non videt.<br>
(Legem solet oblivisci iracundia.)<br>
Locis remotis qui latet, lex est sibi.<br>
Late lucere ignis nihil ut urat, potest.<br>
Licentiam des linguae, cum verum petas.<br>
Malignos fieri maxime ingrati docent.<br>
0Multis minatur, qui uni facit iniuriam.<br>
Mora omnis odio est, sed facit sapientiam.<br>
Mala causa est, quae requirit misericordiam.<br>
Mori est felicis, antequam mortem invocet.<br>

Miserum est tacere cogi, quod cupias loqui.<br>
Miserrima est fortuna, quae inimico caret.<br>
Malus est vocandus, qui sua est causa bonus.<br>
Malus bonum ubi se simulat, tunc est pessimus.<br>
Metus enim venit, rarum habet somnus locum.<br>
Mori necesse est, sed non quotiens volueris.<br>
0Male geritur, quidquid geritur fortunae fide.<br>
Mortuo qui mittit munus, nil dat illi, sibi adimit.<br>
Minus est quam servus dominus, qui servos timet.<br>
Mage fidus heres nascitur quam scribitur.<br>
Malo in consilio feminae vincunt viros.<br>
Mala est voluptas ad alienum consuescere.<br>
Maximo periclo custoditur, quod multis placet.<br>
Mala est medicina, ubi aliquid naturae perit.<br>
Malae naturae numquam doctore indigent.<br>
Misereri scire sine periclo est vivere.<br>
0Male vivunt, qui se semper victuros putant.<br>

Maledictum interpretando facias acrius.<br>
Male secum agit aeger, medicum qui heredem facit.<br>
Minus decipitur, cui negatur celeriter.<br>
Mutat se bonitas inritata iniuria.<br>
Mulier cum sola cogitat, male cogitat.<br>
Male facere qui vult, numquam non causam invenit.<br>
Malivolus semper sua natura vescitur.<br>
Multos timere debet, quem multi timent.<br>
Male imperando summum imperium amittitur.<br>
Mulier quae multis nubit, multis non placet.<br>
Malivolus animus abditos dentes habet.<br>
Medicina calamitatis est aequanimitas.<br>
Muliebris lacrima condimentum est malitiae.<br>
Metum respicere non solet quidquid iuvat.<br>
Malo etiam parcas, si una est periturus bonus.<br>
Magnum crimen secum adfert indignatio.<br>
Malus etsi obesse non pote, tamen cogitat.<br>

Mage valet, qui nescit quod calamitas valet.<br>
Mora cogitationis diligentia est.<br>
Multa ignoscendo fit potens potentior.<br>
Multis placere quae cupit, culpam cupit.<br>
Minimum eripit fortuna, cui minimum dedit.<br>
Meretrix est instrumentum contumeliae.<br>
Malus bonum ad se nnumquam consilium refert.<br>
Manifesta causa secum habet sententiam.<br>
Multorum calamitati vir moritur bonus.<br>
Metus improbos compescit, non clementia.<br>
(Muneribus non lacrimis meretrix est misericors.)<br>
Metuendum semper esse scias, quem tutum velis.)<br>
Mors infanti felix, iuveni acerba, sera nimis seni.<br>
Malam rem cum velis, honestatem improbes.<br>
Malum est consilium, quod mutari non potest.<br>
Malitia unius cito fit maledictum omnium.<br>
Mortem ubi contemnas, omnes viceris metus.<br>
Misera est voluptas, ubi pericli memoria est.<br>
Male vincit is, quem paenitet victoriae.<br>

Misericors civis patriae est consolatio.<br>
Malitia ut peior veniat, se simulat bonam.<br>
Malus animus in secreto peius cogitat.<br>
Mutare quod non possis, ut natum est, feras.<br>
Multa ante temptes, quam virum invenias bonum.<br>
Miserrimum est arbitrio alterius vivere.<br>
Mansueta tutiora sunt, sed serviunt.<br>
Mala mors necessitatis contumelia est.<br>
Minus saepe pecces, si scias quod nescias.<br>
Malus quicumque in poena est, praesidium est bonis.<br>
Nil agere semper infelici est optimum.<br>
Nil peccent oculi, si animus oculis imperet.<br>
Nil proprium ducas, quidquid mutari potest.<br>
Non cito ruina opteritur, qui rimam timet.<br>
Nullus est tam tutus quaestus, quam quod habeas parcere.<br>
Nescias quid optes aut quid fugias: ita ludit dies.<br>
Numquam periclum sine periclo vincitur.<br>

Nulla tam bona est fortuna, de qua nil possis queri.<br>
Nusquam melius morimur homines, quam ubi libenter viximus.<br>
Negandi causa avaro numquam deficit.<br>
<br>
Nondum felix es, si nondum te turba deridet.<br>
Nam etsi nullos inimicos tibi faciat iniuria, multos tamen facit invidia.<br>

Non aspicias quam plenas quis deo manus, sed quam puras admoveat.<br>
Non enim aliter, nisi optimus animus, pulcherrimus dei cultus est<br>
Non vivas aliter in solitudine, aliter in foro.<br>
Nihil petas, quod negaturus es.<br>
Nihil negabis, quod petiturus es.<br>
Nihil magnum est in rebus humanis, nisi animus magna despiciens.<br>

Nihil prodest didicisse, bene facere si cesses.<br>
Nihil interest quo animo facias quod fecisse vitiosum est.<br>
Nam facta cernuntur, animus non videtur.<br>
Non quam multis placeas, sed qualibus stude.<br>
Nequitia ipsa poena sui est.<br>
Nam mala conscientia saepe tuta est, secura numquam.<br>
Neminem cito accusaveris, neminem cito laudaveris.<br>
Nullum putaveris esse locum sine teste.<br>
Nulla pusilla domus, quae multos recipit amicos.<br>
Numquam enim scelus scelere vindicandum est.<br>
Naturam abscondit, cum improbus recte facit.<br>
Non turpis est cicatrix, quam virtus parit.<br>
Numquam ubi diu fuit ignis, defecit vapor.<br>
Necesse est maximorum minima esse initia.<br>
Non corrigit sed laedit, qui invitum regit.<br>
(Nimia concedendo interdum stultitia fit.)<br>

Nil magis amat cupiditas, quam quod non licet.<br>
Nisi vindices delicta, improbitatem adiuves.<br>
Nulli facilius quam malo invenias parem.<br>
Nil non acerbum prius quam maturum fuit.<br>
Nocere posse et nolle laus amplissima est.<br>
Non vincitur, sed vincit qui cedit suis.<br>
Necessitas dat legem, non ipsa accipit.<br>
Nescio quid agitat, cum bonum imitatur malus.<br>
Nulla homini maior poena est quam infelicitas.<br>
Non novit virtus calamitati cedere.<br>
Necessitas ab homine quae vult impetrat.<br>
Necessitati quodlibet telum utile est.<br>
Nocere casus non solet constantiae.<br>
Non pote non sapere, qui se stultum intellegit.<br>
Necessitas egentem mendacem facit.<br>
Non facile solus serves, quod multis placet.<br>
Necessitas quod poscit, nisi des, eripit.<br>
0Nocens precatur, innocens irascitur.<br>
Nec vita nec fortuna hominibus perpes est.<br>

Non semper aurem facilem facilitas habet.<br>
Numquam non miser est, qui quod timeat cogitat.<br>
Ni qui scit facere, insidias nescit metuere.<br>
Negat sibi ipse qui quod difficile est petit.<br>
Nimium altercando veritas amittitur.<br>
Nullo in loco male audit misericordia.<br>
Necessitas quod celat, frustra quaeritur.<br>
Necessitas quam pertinax regnum tenet!<br>
0Nemo inmature moritur qui moritur miser.<br>
Nocentem qui defendit, sibi crimen parit.<br>
Nil non aut lenit aut domat diuturnitas.<br>
Nil turpe ducas pro salutis remedio.<br>
Noli contemnere ea, quae summos sublevant.<br>
Nil aliud scit necessitas, quam vincere.<br>
Nemo timendo ad summum pervenit locum.<br>
Nisi per te sapias, frustra sapientem audias.<br>
Necessitati sapiens nihil umquam negat.<br>
Non facile de innocente crimen fingitur.<br>
0Nimium boni est in morte, cui nil sit mali.<br>
Ni gradus servetur, nulli tutus est summus locus.<br>
Nil est miserius, quam ubi pudet quod feceris.<br>
Nec morten effugere quisquam nec amorem potest.<br>

Necessitatem ferre, non flere addecet.<br>
Nusquam facilius culpa quam in turba latet.<br>

Omne peccatum actio est.<br>
Omnis autem actio voluntaria est, tam honesta quam turpis.<br>
Omne ergo peccatum voluntarium est.<br>
Omitte excusationem, nemo peccat invitus.<br>
Odia multorum sub vultu, multorum sub osculo latent.<br>
Omnia tamen pandentur, non dico si cecideris, sed si titubaveris.<br>
Omnis affectus hoc habet, ut in quod ipse insanit, ceteros furere putet.<br>
Omnes enim vitam differentes mors incerta praevenit.<br>
Omnis itaque dies velut ultimus ordinandus est.<br>
Oratorem te puta, si tibi ipsi quod oportet persuaseris.<br>
Opinantur de te homines male, sed mali: displicere enim malis laudabile est.<br>
Obiurgationi semper blanditiae aliquid admisce.<br>
Odium oportet peccandi, non metum facias.<br>

Optimum est semper ignoscere, tamquam si ipse cotidie pecces.<br>
Optimum est maiorum vestigia sequi, si recte praecesserint.<br>
Omnis doctor in vitae ratione peccans turpior est,<br>
Ob hoc quod in officio, cuius magister esse vult, labitur.<br>
Omnis voluptas quemcumque arrisit nocet.<br>
Officium benivoli animi finem non babet.<br>
O vita misero longa, felici brevis!<br>
Obiurgari in calamitate gravius est quam calamitas.<br>
O dulce tormentum, ubi reprimitur gaudium!<br>
Omnes aequo animo parent, ubi digni imperant.<br>
Occidi est pulchrum, ignominiose ubi servias.<br>
O tacitum tormentum animi conscientia!<br>
Optime positum est beneficium, ubi eius meminit qui accipit.<br>
Obsequium nuptae cito fit odium paelicis.<br>
Occasio receptus difficiles habet.<br>
O pessimum periclum, opertum quod latet!<br>
Omnes, cum occulte peccant, peccant ocius.<br>

Occasio aegre offertur, facile amittitur.<br>

Peccandi duo sunt genera, aliud ex proposito, aliud ex neglegentia<br>
Plerique metu peccare cessant, non innocentia.<br>
Profecto tales timidi, non innocentes dicendi.<br>
Priusquam promittas deliberes, ut cum promiseris facias.<br>
Prius si negaveris, fecisse postea fallere est.<br>
Propter causam multa amico dabis, multae causae etiam contra amicum.<br>
Pro eo religiosior eris, quo melior.<br>
Praestabis parentibus pietatem, cognatis dilectionem.<br>
Praestabis amicis fidem, omnibus aequitatem.<br>
Pacem cum hominibus habebis, bellum cum vitiis.<br>
Pecuniae imperare oportet, non servire.<br>
Pecunia si uti scias, ancilla est, si nescias, domina.<br>
Pecunia non satiat avaritiam, sed inritat.<br>
Putandus est recte fortior qui cupiditates quam qui hostes subicit.<br>
Peiora sunt tecta odia quam aperta.<br>
Propterea te loquax inimicus mionus quam taciturnus offendit.<br>
Proximum ab innocentia tenet locum verecunda peccati confessio.<br>

Plerique cum stultis maledicunt, ipsi sibi convicium faciunt.<br>
Perturpe est enim, quod obicitur in obiciente cognosci.<br>
Pulcherrimum est omnia praestare nihil exigentem.<br>
Principium discordiae est, aliquid ex communi suum facere.<br>
Plerique famam, conscientiam pauci verentur.<br>
Probus libertus sine natura est filius.<br>
Prodesse qui vult nec potest, aeque est miser.<br>
Pericla timidus etiam quae non sunt videt.<br>
Pudor doceri non potest, nasci potest.<br>
Plus est quam poena sine re miserum vivere.<br>
Pudorem alienum qui eripit, perdit suum.<br>
Patientia animi occultas divitias habet.<br>
Peiora multo cogitat mutus dolor.<br>
Pecunia una regimen est rerum omnium.<br>
Pudor dimissus numquam redit in gratiam.<br>
Perdendi finem nemo nisi egestas facit.<br>
Poena ad malum serpendo, cum properat, venit.<br>

Plus est quam poena iniuriae succumbere.<br>
Pro medicina est dolor, dolorem qui necat.<br>
Patiens et fortis se ipsum felicem facit.<br>
Prospicere in pace oportet, quod bellum iuvet.<br>
Parens iratus in se est crudelissimus.<br>
Perdit no  donat, cui donat nisi est memor.<br>
Probi delicta cum neglegas, leges teras.<br>
Pars benefici est, quod petitur si belle neges.<br>
Properare  in iudicando est crimen quaerere.<br>
Populi est mancipium, quisquis patriae est utilis.<br>
Per quae sis tutus, illa semper cogites.<br>
Perfugere ad inferiorem, se ipsum est tradere.<br>
Peccatum amici veluti tuum recte putes.<br>
Potens misericors publica est felicitas.<br>
Praesens est semper, absens qui se ulciscitur.<br>
Perfacile felix quod vota imperant facit.<br>
Poenam moratur improbus, non praeterit.<br>
Perdidisse honeste mallem, quam accepisse turpiter.<br>

Paucorum est intellegere, quid donet dies.<br>
Perenne coniugium animus, non corpus facit.<br>
Pereundi scire tempus assidue est mori.<br>
Potenti irasci sibi periclum est quaerere.<br>
Peccare pauci nolunt, nulli nesciunt.<br>
Paucorum improbitas universis calamitas.<br>
Pro dominis peccare etiam virtutis loco est.<br>
Patiendo multa veniunt, quae nequeas pati.<br>
Paratae lacrimae insidias, non fletum indicant.<br>
Peccatum extenuat, qui celeriter corrigit.<br>
Pudorem habere servitus quodammodo est.<br>
Pote . . . in adversis numquam felicitas.<br>
Prudentis vultus etiam sermonis loco est.<br>
Probo beneficium qui dat, ex parte accipit.<br>
Pudore quem non flectis, non frangit timor.<br>
Poena allevatur, ubi relaxatur dolor.<br>
Plures tegit fortuna, quam tutos facit.<br>
Post calamitatem memoria alia est calamitas.<br>
Pro bona fama maxima est hereditas.<br>
Pericla qui audet ante vincit, quam accipit.<br>
Perpetuo vincit, qui utitur clementia.<br>
Quidam quosdam occidit inimicos, non quia meruerant, sed quia habebat.<br>
Quam iniquum est nocuisse, quia oderis laedere.<br>
Quantum iniquius odisse, quia laeseris.<br>
Quam magnarum virium est neglegere laedentem.<br>
Qui enim vindicat, sentit.<br>
Quid sis interest, non quid habearis.<br>
Quamvis agas, ut ne quis merito tuo te oderit, erunt tamen semper qui oderint.<br>
Quam magnum est non laudari et esse laudabilem.<br>
Qui succurrere perituro potest, cum non succurrit, occidit.<br>
Quid est homini inimicissimum? alter homo.<br>
Quae sunt maximae divitiae? non desiderare divitias.<br>
Quis plurimum habet? is qui minimum cupit.<br>
Quid est dare beneficium? imitari deum.<br>
Quis est pauper? qui sibi videtur dives.<br>
Quidam inimici graves sunt amici leves.<br>
Quietissime viverent homines, si duo verba tollerentur: meum et tuum.<br>
Qui paupertatem timet, quam timidus est!<br>
Quod tacitum esse vis, nemini dixeris,<br>
quia non poteris ab alio exigere silentium, si tibi ipse non praestas.<br>
Qui servis crudelis est, ostendit in alios non voluntatem sibi deesse, sed potestatem.<br>
Qui ob hoc iniuriam facit, quia potest, cito desinit, quia fecit.<br>
Quid dulcius quam habere, cum quo omnia audeas;<br>
quem sic credas, ut te; cui sic loquaris quasi tecum.<br>
Quanti tales amicos habere voluerunt, et ipsi tales esse non possunt.<br>
Quamvis non rectum, quoad iuvat, rectum putes.<br>
Quidquid nocere didicit, meminit cum potest.<br>
Qui metuit calamitatem, rare accipit.<br>
Quam miserum est mortem cupere nec posse emori!<br>
Qui pro innocente dicit, satis est eloquens.<br>
Qui cum dolet blanditur, post tempus sapit.<br>
Quod timeas citius quam quod speres evenit.<br>
Quod vult cupiditas cogit, non quod decet.<br>
Quidquid conaris, quo pervenias cogites.<br>
0Qui bene dissimulat, citius inimico nocet.<br>
Quod semper est paratum, non semper iuvat.<br>
Quodcumque celes, ipse tibi fias timor.<br>
Qui iusiurandum servat, quovis pervenit.<br>
Quod aetas vitium posuit, aetas auferet.<br>
Quemcumque quaerit calamitas, facile invenit.<br>
Quod periit quaeri pote, reprendi non potest.<br>
Quam miserum officium est, quod successum non habet!<br>
Quam miser est, cuius ingrata est misericordia!<br>
Quam miserum est cogi opprimere, quem salvum velis!<br>
0Quem fama semel oppressit, vix restituitur.<br>
Quod vi contingit, vix voluptatem parit.<br>
Quam miserum est, id quod pauci habent amittere!<br>
Qui in vero dubitat, male agit cum deliberat.<br>
Qui timet amicum, amicus ut timeat docet.<br>
Quoi quid vindicandum est, omnis optima est occasio.<br>
Quam miserum auxilium est, ubi nocet quod sustinet!<br>
Qui pote consilium fugere, rapere idem potest.<br>
Qui ulcisci dubitat, improbos plures facit.<br>
Qui obesse, cum potest, non vult, prodest tibi.<br>
0Quidquid bono concedas, des partem tibi.<br>
Quod nescias cui serves stultum est parcere.<br>
Quae vult videri bella nimis, nulli negat.<br>
Qui debet, limen creditoris non amat.<br>
Qui pote transferre amorem, pote deponere.<br>
Qui culpae ignoscit uni, suadet pluribus.<br>
Quidquid probis eripitur, improbis datur.<br>
Qui sibi non vivit, aliis merito est mortuus.<br>
Quidquid fit cum virtute, fit cum gloria.<br>
Qui expectat ut rogetur, officium levat.<br>
0Qui timet amicum, vim non novit nominis.<br>
Qui pote celare vitium, vitium non facit.<br>
Qui omnes insidias timet, in nullas incidit.<br>
Quam malus est, culpam qui suam alterius facit!<br>
Qui docte servit, partem dominatus tenet.<br>
Qui se ipse laudat, cito derisorem invenit.<br>
Quam miserum est, bene quod feceris factum queri.<br>
Quam felix vita transit sine negotiis!<br>
Quidquid futurm est summum, ab imo nascitur.<br>
Quam miserum est, ubi consilium casu vincitur!<br>
Quidquid Fortuna exornat, cito contemnitur.<br>
Quidquid plus qmam necesse est possideas, premit.<br>
Qui pote nocere, timetur cum etiam non adest.<br>
Quem bono tenere non potueris, contineas malo.<br>
Quod senior loquitur, omnes consilium putant.<br>
Quam miserum est, ubi te captant, qui defenderint!<br>
Quod quisque amat, laudando commendat sibi.<br>
Quem diligas, etiam queri de ipso malum est.<br>
Qui venit ut noceat, semper meditatus venit.<br>
Quis miserum sciret, verba nisi haberet dolor?<br>
Quam miserum est, cum se renovat consumptum malum!<br>
Quanto series peccatur, tanto incipitur turpius.<br>
Quam miser est, qui excusare sibi se non potest!<br>
Quo caveas, cum animus aliud, verba aliud petunt?<br>
Qui invitus servit, fit miser, servit tamen.<br>
Quod est timendum decipit, si neglegas.<br>
Quid tibi pecunia opust, si ea uti non potes?<br>
Quod fugere credas, saepe solet occurrere<br>
Quamvis acerbus, qui monet, nulli nocet.<br>

Repelli se homines facilius quam decipi ferunt.<br>
Respue crudelitatem et matrem crudelitatis iram.<br>
Re vera memoria beneficiorum fragilis est, iniuriarum tenax.<br>
Ridiculum est odio nocentis innocentiam perdere.<br>
Res vera est, qui a multis timetur, multos timet.<br>
Regibus peius est multo quam servientibus:<br>
re vera, quia illi singulos, isti universos timent.<br>
Res ipsa ut praestare possimus efficiet, si polliceri properamus honesta.<br>
Rem maximam promittit tibi sapientia, ut te reducat tibi.<br>
Recta ingenia debilitat verecundia, prava confirmat audacia.<br>
Res optima est non sceleratos exstirpare, sed scelera.<br>
Recte parem et inferiorem laudas, quia pertinet ad gloriam tuam.<br>
Res magnae clementiae est, indulgendo corrigere peccata quam vindicando.<br>
Ratione, non vi vincenda adulescentia est.<br>
Rei nulli prodest mora nisi iracundiae.<br>
Reus innocens fortunam, non testem timet.<br>
Rarum esse oportet, quod diu carum velis.<br>
Rapere est accipere quod non possis reddere.<br>
Regnat, non regitur, qui nil nisi quod vult facit.<br>
Rivalitatem non amat Victoria.<br>
Ruborem amico excutere amicum est perdere.<br>
Rex esse nolim, ut esse crudelis velim.<br>
Res quanto est maior, tanto est invidiosior.<br>
Roganti melius quam imperanti pareas.<br>
Respicere nil consuevit iracundia.<br>
Rapere est, non petere, quidquid invito auferas.<br>
Remedium frustra est contra fulmen quaerere.<br>
Rogare beneficium servitus quoddammodo est.<br>
Sunt, quorum corpus innoxium est, et in mille facinorum furias mens otiosa discurrit.<br>
Si in clientelam felicis hominis potentisque perveneris, aut<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;veritas aut amicitia perdenda est.<br>
Si vis beatus esse, cogita hoc primum: contemne contemni.<br>
Si multis placuerit vita tua, tibi placere non poterit.<br>
Solitudinem quaerat, qui vult cum innocentibus vivere.<br>

Stultum est timere, quod vitari non potest.<br>
Semper dissensio ab alio incipiat, a te reconciliatio.<br>
Succurre paupertati amicorum, immo potius occurre.<br>
Secreto admone amicos, palam lauda.<br>
Si bene te institueris, pudeat fieri deteriorem.<br>
Si quis irascitur, ab alio poenas petit, a se exigit.<br>
Severissime enim nos adversum peccantes ingerimus, et ipsi eadem committimus.<br>
Sicut formosa pictura est, cuius nulla pars errat,<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;sic et formosus homo, in quo nulla peccatis foeda est.<br>
Si invitus pares, servus es; si volens, minister.<br>
0Scias eum multis virtutibus abundare, qui alienas amat.<br>
Si non invideris, maior eris: nam qui invidet, minor est.<br>
Scis, quid est invidia? dolor animi est ex alienis commodis.<br>
Scito enim et illud, quod nulli invidet vir bonitate praeditus.<br>
Sunt multi qui plurima verbis, non re contemnunt;<br>
sed ipsa, quae spernunt, clam furantur.<br>
Semper plus iratus sese posse, quam possit, putat.<br>

Spes est salutis, ubi hominem obiurgat pudor.<br>
Suadere primum, dein corrigere benivoli est.<br>
Sapiens contra omnes arma fert, cum cogitat.<br>
Sanctissimum est meminisse, cui te debeas.<br>
Stulti timent fortunam, sapientes ferunt.<br>
Sensus, non aetas invenit sapientiam.<br>
Semper beatam se putat benignitas.<br>
Saepe ignoscendo des iniuriae locum.<br>
Solet esse in dubiis pro consilio temeritas.<br>
Semper consilium tunc deest, cum opus est maxime.<br>
Sapiens quod petitur ubi tacet, breviter negat.<br>
Semper plus metuit animus ignotum malum.<br>
Secunda in paupertate fortuna est fides.<br>
Si nil velis timere, metuas omnia.<br>
Summissum imperium non tenet vires suas.<br>
Secundus est a matre nutricis dolor.<br>
Sibi ipsi supplicium, admissi quem paenitet.<br>
Suum sequitur lumen semper innocentia.<br>
Stultum est alium velle ulcisci poena sua.<br>
Sibi primo auxilium eripere est leges tollere.<br>

Suis qui nescit parcere, inimicis favet.<br>
Sine dolore est vulnus, quod ferendum est cum victoria.<br>
Semper metuendo sapiens evitat malum.<br>
Stultum est queri de adversis, ubi culpa est tua.<br>
Solet hora, quod multi anni abstulerint, reddere.<br>
0Spina etiam grata est, ex qua spectatur rosa.<br>
Stultum est vicinum velle ulcisci incendio.<br>
Stultum facit Fortuna, quem vult perdere.<br>
Spes inopem, res avarum, mors miserum levat.<br>
Se damnat index, innocentem qui opprimit.<br>
Sibi ipsa improbitas cogit fieri iniuriam.<br>
Satis est beatus, qui potest cum vult mori.<br>
Solet sequi laus, cum viam fecit labor.<br>
Socius fit culpae, quisquis nocentem levat.<br>
Suspicio sibi ipsa rivales parit.<br>
0Semper metuendum, quidquid irasci potest.<br>
Seditio civium hostium est occasio.<br>
Salutis causa bene fit homini iniuria.<br>
Stultitia est insectari, quem omnes diligunt.<br>
Sat magna usura est pro beneficio memoria.<br>
Sero in periclis est consilium quaerere.<br>

Timidus cautum se vocat, sordidus parcum.<br>

Tutissima res est, nihil timere praeter deum.<br>
Tene semper vocis et silentii temperamentum;<br>
tamen et in hoc incumbe, ut libentius audias quam loquaris.<br>
0Tacere qui nescit, nescit loqui.<br>
Tristitiam, si potes, ne admiseris.<br>
Turpe praebet spectaculum aeger animus.<br>
Turpia ne dixeris: paulatim enim pudor rerum per verba discutitur<br>
Transibit sermo in effectum, si honesta loquamur.<br>
Tolerabilior est, qui mori iubet, quam qui male vivere.<br>
Tolerabilior est poena, non posse vivere quam nescire.<br>
Talem diligentiam exhibe in amicitiis conparandis, ne incipias<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;amare, quem deinceps possis odisse.<br>
Tu primum exhibe te bonum, et sic quaere alterum similem tui.<br>
Turpius nihil est quam cum eo bellum gerere, cum quo familiariter vixeris.<br>
Thesaurum in sepulcro ponit, qui senem heredem facit.<br>
Taciturnitas stulto homini pro sapientia est.<br>
Tam deest avaro quod habet, quam quod non habet.<br>

Vix quisquam in bonum nisi ex malo transit.<br>
Vis omnibus esse notus? prius effice, ut neminem noveris.<br>
Vis habere honorem?  dabo tibi magnum imperium: impera tibi.<br>
Vide si adhuc malus es, et similibus parce.<br>
Verum si esse desisti, quare aliis locum emendationis abscidas?<br>
Vitium fuit prius adsentatio, nunc mos est.<br>
Verum non dicimus, ne audiamus.<br>
Utilis educatio et disciplina mores facit,<br>
unde bona consuetudo excutere debet, quod mala instruxit.<br>
Viriliter feras quae necesse est; dolor enim patientia vincitur.<br>
Verba rebus, non personis accipienda sunt.<br>
Vires tuas anmci beneficiis, inimici inittriis sentiant.<br>
Vita omnis brevis est; ideo immortalitas est mors honesta.<br>
Vir est bonus, qui in tantum perduxit animum suum,<br>
ut non modo nolit peccare, sed etiam non possit.<br>
Ut aliquid auri extrahamus, terras pervertimus;<br>

ut summum bonum occupemus, scrutari pectus piget.<br>
Virtutem cuius progressu videris, ne exitum eius desperes.<br>
Ubi fata peccant, hominum consilia excidunt.<br>
0Voluptas e difficili data dulcissima est.<br>
Ubi omnis vita metus est, mors est optima.<br>
Unus dies poenam adfert, multi cogitant.<br>
Ubi peccat aetas maior, male discit minor.<br>
Ubi nil timetur, quod timeatur nascitur.<br>
Ubi sis cum tuis et absis, patriam non desideres.<br>
Verum est, quod pro salute fit mendacium.<br>
Ubicumque pudor est, semper ibi sancta est fides.<br>
('Utilius veru est in sulco, quam gravis galea in proelio.)<br>
Ubi innocens formidat, damnat iudicem.<br>
0Voluntas impudicum, non corpus facit.<br>
Virtuti melius quam fortunae creditur.<br>
Verbum omne refert, in quam partem intellegas.<br>
Virum bonum natura, non ordo facit.<br>
Ubi coepit pauper divitem imitari, perit.<br>
Veterem ferendo iniuriam invites novam.<br>

Virtutis spolia cum videt, gaudet labor.<br>
Virtutis vultus partem habet victoriae.<br>
Virtute quod non possis, blanditia auferas.<br>
Utrumque casum aspicere debet, qui imperat.<br>
0Voluptas tacita metus est mage quam gaudium.<br>
Viri boni est nescire iniuriam pati.<br>
Vultu an natura sapiens sis, multum interest.<br>
Virtuti amorem nemo honeste denegat.<br>

Zelum de deo tantum habeas, non contra homines.<br>
Zelari autem hominibus vitiosum est.
</p>

<p class=shortborder></p>

<p>
<b>SENTENTIAE TURICENSES.</B>
<p>
Cum sese vincit sapiens, minime vincitur.<br>
Contra hostem aut fortem oportet esse aut simplicem.<br>
Cito culpam effugias, si incurrisse paenitet.<br>
Consilium in adversis prudentis remedium est.<br>
Cum inimico ignoscis, amicos gratos comparas.<br>
(Contubernia illic sunt lacrimarum, quando misericors conspicit miserum.)<br>
(Durum est denegare superiori, cum debeas supplicare.)<br>

Dominari ex parte dinoscitur, cum superior supplicare videtur.)<br>
(Decima hora amicos plures quam prima repperies.)<br>
(Est utique profunda ignorantia nescire, quod pecces.)<br>
Facile qui faciant bene invenias, cum qui fecerunt colas.<br>
(Frenos inpone linguae, saepius concupiscentiae.)<br>
(Grave est nimis, quod fronte laeta dederis, tristi recipere.)<br>
Humilis nec alte cadere, nec graviter potest.<br>
Lucrum est dolorem posse damno extinguere.<br>
(Mutus est, si psallat superbus: humilis dominum laudat, etiam<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;cum  videtur habere silentium.)<br>
(Plus amicos mensa quam mens concipit bona.)<br>
Qui amicis multis studet, et inimicos ferat.<br>
Qui sese accusat ipse, ab alio non potest.<br>

Qui dormientem necat, absentem ulciscitur.<br>
Quod est venturum, sapiens quasi praesens cavet.<br>
Reddit, non perdit, quoi quid alienum fuit.<br>
(Regnat carnalis cupiditas, ubi non est dei caritas.)<br>
Sua qui servat, salva esse vult communia.<br>
Satis est superare inimicum, nimium est perdere.<br>
Suspicax animus omnium damnat fidem.<br>
Suspicio probatis tacita iniuria est.<br>
Superari a superiors pars est gloriae.<br>
Supplicem hominem opprimere virtus non est, sed crudelitas.<br>
Sine lege poena est animi conscientia.<br>
Satis est disertus, e quo loquitur veritas.<br>
+Tarde si gravius vir irascitur et perbicax ulciscitur.<br>
Tuti sunt omnes, unus ubi defenditur.<br>
Ubi libertas cecidit, audet libere nemo loqui.<br>
Vita otiosa regnum est, et curae minus.<br>
(Ut plures corrigantur, rite pauci eliduntur.)<br>

(Ut cupiditas nihil sine angustia, ita nihil cum angustia<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;caritas tenet.)<br>
Virtutis omnis inpedimentum est timor.<br>
Ubi iudicat qui accusat, vis, non lex valet.<br>
Ubi emas aliena, invenias necesse est tua.
</p>

<p class=shortborder></p>

<p>
<b>SENTENTIAE FALSO INTER PUBLILIANAS RECEPTAE.</B>
<p>
Aberrare a fortuna tua non potes, obsidet te.<br>
Abominandum remedii genus salutem debere morbo.<br>
Acerrima virtus est, quam ultima necessitas excutit.<br>
Accipias praestat quam inferas iniuriam.<br>
Ad duo festinans neutrum bene peregeris.<br>
A duabus causis praestare princeps solet, si aut se vindicat aut alium.<br>
Ad excutienda tela militares lacerti valent.<br>
Ad suspicionem vulneris cito pallescit.<br>
Adulter est uxoris amator acrior.<br>
Aequo animo qui malis miscettir, est malus.<br>
Aes debitorem leve, grave inimicum facit.<br>
Affectus quidem tam mali ministri sunt quam duces.<br>

Agat princeps curam non tantum salutis, sed honestae cicatricis.<br>
Alius in aliis rebus est praestantior.<br>
Alterius damnum gaudium haud facias tuum.<br>
Amici firmamentum sapientia.<br>
Amici mores noveris, non oderis.<br>
Amicitiae coagulum unicum est fides.<br>
Amicitia pares aut accipit aut facit.<br>
Amicitia semper prodest, amor et nocet.<br>
Amico ea exhibeto, quae velis tibi.<br>
Amicos res opimae parant, adversae probant.<br>
Amicum laedere ne ioco quidem licet.<br>
Amicum perdere est damnorum maximum.<br>
Amicus eo magis deest, quod nil abest.<br>
Amor misceri cum timore non potest.<br>
An dives omnes quaerimus, nemo an bonus.<br>
Angusta capitur tutior mensa cibus.<br>
Animi motiiis eos putamus sanissimos validissimiosque, qui nostro<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;arbitrio, non suo feruntur.<br>
Animus hominis, quidquid sibi iuperat, obtinet.<br>
Annosus non diu vixit, diu fuit.<br>
Arbore deiecta ligna quivis colligit.<br>
Arcum intentio frangit, animum remissio.<br>
Ars non ea est, quae ad effectuni casu venit.<br>
Assidua pondus non habet severitas.<br>
Avarus animus nullo satiatur lucro.<br>

Auctor malus vel rem bonam turpem facit.<br>
Audacter veteranus cruorem expectat, qui scit se saepissime<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;vicisse   post sanguinem.<br>
Audendo virtus crescit, tardando timor.<br>
Audire malis quam loqui libentius.<br>
Auferri et illud, quod dari potuit, potest.<br>
Avidissimus quisque est egestosissimus.<br>
A(vi)gilia sunt membra cursoribus.<br>
Auloedus fiat, qui esse citharoedus nequit.<br>
Auro suadente nil potest oratio.<br>
Aut necesse est ipsum te vilem habeas aut pecuniam.<br>
Bello gladius, voluptas pace vulnerat.<br>
Benefactis proxime ad deos accedimus.<br>
Beneficii numquam, cito dati obliviscere.<br>
Beneficium celeritas gratius facit.<br>
Beneficium egenti bis dat, qui dat celeriter.<br>
Beneficium est carere eo, invitus quod possideas.<br>
Beneficium est semper reddere bonitatis verba.<br>
Boni mores sibi semper placentes permanent.<br>
Bonis nocet, quisquis pepercerit malis.<br>
Bono iustitiae proxima est severitas.<br>
Bonorum ultro ad convivia accedunt boni.<br>
Bonum est duabus ancoris niti ratem.<br>
Bonus animus in mala re dimidium est mali.<br>
Bonus esse non potest aliis malus sibi.<br>

Bonus iudex damnat improbanda, non odit.<br>
Bonus iudex est, qui novit dispensare quod dandum est et quatenus.<br>
Calamitas virtutis occasio est.<br>
Camelus cupiens cornua aures perdidit.<br>
Caput sine lingua sententia pedaria est.<br>
Castiga amicum clanculum, lauda palam.<br>
Casus quem saepe transit, aliquando invenit.<br>
Cave illum semper, qui tibi imposuit semel.<br>
Cito accusaris aut laudaris neminem.<br>
Civilis belli oblivio defensio est.<br>
Clementia est lenitis superioris adversus inferiorem.<br>
Clementia est temperantia animi in potestate ulciscendi.<br>
Clementia in quamcumque domum venerit, felicem eam tranquillamque praestabit.<br>
Cogit rogando, cum rogat, potentior.<br>
Commune naufragium omnibus solacio est.<br>
Conscientiae potius quam famae attenderis.<br>
Considera quid dicas, non quid cogites.<br>
Consuetudo peccandi multitudinem facit peccantium.<br>
Consuli quidem omnia debent, verum non ab omnibus.<br>
Contemptum periculorum assiduitas periclitandi facit.<br>
Conterunt plebeia celsum saepe dicta verticem.<br>
Coram uno aliquid turpe dictum ridemus et coram pluribus indignamur.<br>
Crebro si iacias, aliud alias ieceris.<br>
Cui convenit cum paupertate, dives est.<br>
Cuivis artifici in arte credendum est sua.<br>
Cum de unius moribus iudicabis, de publicis cogita.<br>
Cum hominibus pacem, bella cum vitiis habe.<br>
Cum pare contendere indecens, cum superiore furiosum, cum<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;inferiore sordidum.<br>
Cupiditati tarda est ipsa celeritas.<br>
Damnum nisi ex abundantia raro venit.<br>
Datur meritis maiorum nulla gloria.<br>
Deformis simiarum erit pulcherrima.<br>
Demens est quisquis praestat errori fidem.<br>
Deo favente naviges vel vimine.<br>
Desiderium melius vitam custodivlerit quam timor.<br>
Dies quandoque noverca, quandoque est parens.<br>
Difficile reciduntur vitia, quae nobiscum creverint.<br>
Difficilius est moderari, ubi dolori debetur ultio, quam ubi exemplo.<br>
Discute quod audias omne, quod credas proba.<br>
Dissensio ab alio, a te sit reconciliatio.<br>
Dissolutus est deliciis cuius latus alieno labore condoluit.<br>
Domi manere virum fortunatum decet.<br>
Domum qui aedificat, impolitam ne sinat.<br>
Dulcis malorum praeteritorum memoria.<br>
Eget minus mortalis, quo minus cupit.<br>
Eleemosyna non tam accipientibus quam dantibus prodest.<br>
Eodem animo beneficium debetur, quo datur.<br>

Errat si quis existimat tutum diu esse regem.<br>
Esse iudicat meliorem lingua quem carpit mala.<br>
0Est finis irae initium paenitentiae.<br>
Est homini semper diligenti aliquid super.<br>
Est regium male audire et bene facere.<br>
Est socia mortis homini vita ingloria.<br>
Est turba semper argumentum pessimi.<br>
Etiam gerunt cum timidis bellum somnia.<br>
Etiam sanato vulnere cicatrix manet.<br>
Etiam tyrannus vix precario imperat.<br>
Et miseriarum portus est patientia.<br>
Et non pollicitam vir bonus servat fidem.<br>
0Evadere possunt pusilla mala et verba dare, ingentibus obviam itur.<br>
Excusationem quaerere vitium est: omnia ad deum relinque.<br>
Exeritur opere neqititia, non incipit.<br>
Expedit cum amico occidi, quam cum inimico vivere.<br>
Expetit poenas iratus ab alio, a se ipso exigit.<br>
Ex saeva animadversione nulla regi gloria est.<br>
Ex spe praemii solacium fit laboris.<br>
Facilius crescit, quam inchoatur dignitas.<br>
Facilius est perniciosa excludere quam regere.<br>
Facilius privatis ignoscitur pertinaciter se vindicantibus.<br>
Famam curant multi, pauci conscientiam.<br>
Felicitas infelici innocentia est.<br>
Felicitas nutrix est iracundiae.<br>

Felix criminibus nullus umquam erit diu.<br>
Felix est non qui videtur esse aliis, sed qui sibi.<br>
Felix videtur qui mala ignorat sua.<br>
Ferme fugiendo in media fata incurritur.<br>
Ficta cito ad naturam redierint suam.<br>
Fortunae invidia est, si quis immerito miser.<br>
Fortuna ius in homines, mores non habet.<br>
Fortuna magna domino est servitus.<br>
Fortunam cuique mores confingunt sui.<br>
Fortuna multis dat nimis, nulli satis.<br>
Fortuna nos vincit, nisi tota vincitur.<br>
Fortuna quo se, eodem et inclinat favor.<br>
Fortuna usu dat multa, mancipio nihil.<br>
Frequens vindicta paucorum odium reprimit, omnium irritat.<br>
Geminat peccatum, quem delicti non pudet.<br>
Gemitus dolores indicat, non vindicat.<br>
Gladiator in arena consilium capit.<br>
Gloriosum est iram amici amicitiae dare.<br>
Gradus a magnis fit ad maiora saepius.<br>
Graviora quaedam sunt remedia periculis.<br>
Gravius irascitur, qui quod dolet deo commendat.<br>
Haec clementia principem decet, ut, quocumque venerit,<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;mansuetiora omnia faciat.<br>
Haud minus turpia sunt principi multa supplicia, quam<br>
medico multa funera.<br>
Hoc magis premere ab ira, quo iram presseris minus.<br>

Homo tacere qui nescit, nescit loqui.<br>
Honesta fama melior pecunia est.<br>
Honesta lex est temporis necessitas.<br>
Honestius est cum iudicaveris amare, quam cum amaveris iudicare.<br>

Humilis et inertis est tuta sectari.<br>
Id agas, ne quis tuo te merito oderit.<br>
Ignavus omni cessat omnis tempore.<br>
Ignis probat aurum, miseriae fortem probant.<br>
Ignoscas aliis multa, sed nihil tibi.  Ignoscito saepe<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;alteri, numquam tibi.<br>
Imago animi sermo est: qualis est vir, talis oratio.<br>
Imperium habere vis magnum? impera tibi.<br>
Imbecillos oculos esse, qui ad alienam lippitudinem suffunduntur.<br>
In felice felicitas est innocentia, nequitia ipsa poena sui est.<br>
In felicitate se erigere est felicitatem submittere.<br>
Infirmi animi est non posse divitias pati.<br>
Inhonesta res est suos vincere: satis est potuisse puniri.<br>
In nil sapiendo vita iucundissima est.<br>
Insanus omnis furere credit ceteros.<br>
Insita nobis nostri caritas est corporis.<br>
In sterculino plurimum gallus potest.<br>
Intellige ecquae sint, ut et bene agas bona.<br>
Inter amicos iudicatur quam inimicos molestius.<br>
In tranquillo esse quisque gubernator potest.<br>
Iram qui vincit, hostem superat maximum.<br>
Iratus cum ad se rediit, sibi tum irascitur.<br>

Iusiurandum alieni infido emplastrum aeris est.<br>
Ius omnem supra iniuriam positum scias.<br>
Labor imperantis militum securitas.<br>
Lassa crudelitas non est vocanda clementia.<br>
Lepores duo qui insequitur, is neutrum capit.<br>
Lingua est maliloquax mentis indicium malae.<br>
Mage cavenda amicorum invidia, quam insidiae hostium.<br>
Magister infidelis est recti metus.<br>
Magnam fortunam magnus animus decet.<br>
Magni animi est proprium esse tranquillum, iniurias atque<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;offensiones semper despicere.<br>
Male habebit medicus, nemo si male habuerit.<br>
Male vivet quisquis nesciet mori bene.<br>
Malis displicere laudari est.<br>
Malo veris offendere quam placere adulando.<br>
Malum alienum tuum ne feceris gaudium.<br>
Malum consilium consultori pessimum est.<br>
Maritimus cum sis, fieri terrestris cave.<br>
Maximum remedium irae mora est.<br>
Mens incorrupta miseria corrumpitur.<br>
Minime amicus sum, fortunae particeps nisi sim meae.<br>
Minimum vivit, qui nil quam vitam cogitat.<br>
Misera est aegritudo animi ob alienarum species miseriarum.<br>
Miser dici bonus vir, esse non potest.<br>
Misericordia est vicina miseriae: habet enim aliquid<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;trahitque ex ea.<br>

Misericordia non causam, sed fortunam spectat.<br>
Miserum te iudico, quod numquam fueris miser.<br>
Modica voluptas laxat animos et temperat.<br>
Monstro similis est avaritia unica.<br>
Morbum esse scias non hilaritatem, semper arridere arridentibus<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;et ad omnium aestimationem ipsum quoque os diducere.<br>
Mortalis nemo est, quem non attingat dolor.<br>
Mortem timere crudelius est quam mori.<br>
Muliebre est furere in ira.<br>
Multi dum falli putant, fallere docent.<br>
Natura vincit naturam et dii deos.<br>
Nae virtutibus multis abundat, qui alienas amat.<br>
Necesse est multos timeat, quem multi timent.<br>
Necessitatis est remedium parcitas.<br>
Negata est magnis sceleribus semper fides.<br>
0Nemo ita pauper vivit quam natus est.<br>
Nemo potest personam diu ferre fictam: ficta cito in naturam suam recidunt.<br>
Nemo prudens punit quia peceatum est, sed ne peccetur.<br>
Nemo regere potest nisi et qui regi.<br>
Nemo, qui coepit ex se, risum praebuit.<br>
Nequitia poena maxima ipsamet sui est.<br>
Nescit is nocere, qui nocere velle prodidit.<br>
Nil eripit fortuna, nisi quod et dedit.<br>
Nil posse quemquam mortuum hoc est vivere.<br>

Nil prodest didicisse, si cessas bene facere.<br>
Nil rationis est, ubi res semel in affectum venit.<br>
Nil turpius quam vivere incipiens senex.<br>
Nimium tendendo rumpi funiculus solet.<br>
Nobilis professio sapientia est: quae distributa suscipit<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;incrementum, avarum dedignata possessorem.<br>
Nocens quis illico fit, succumbit ut fides.<br>
Non alia facies est quieti moderatique imperii, quam sereni<br>
caeli et nitentis.<br>
Non animus hominis, sed facta cernuntur.<br>
Nondum felix es, si nondum turba te deriserit.<br>
Non egere felicitate felicitas est.<br>
Non est beatus, ipse qui se nesciat.<br>
Non est bonitas esse meliorem pessimo.<br>
Non est hominis maior stultitia quam putare se amari ab his,<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;quos ipse non diligat.<br>
Non est pusillum, si quid maximo est minus.<br>
Non est tuum, fortuna quod fecit tuum.<br>
Non fert ullum ictum illaesa felicitas.<br>
Non minus latro, cuius telum opposita veste elusum est.<br>
Non multum supra eum eminet quis, cui se irascendo exaequat.<br>
Non omni eundem calceum induces pedi.<br>
Non quam diu, sed quam bene vivas, cogita.<br>
Non qui iussus aliquod, sed qui invitus facit, miser est.<br>
Non vindicandum scelere, si possis, scelus.<br>
Nulla res magis alit iracundiam, quam luxuria.<br>

Nulla tam bona uxor, de qua non invenias quid queri.<br>
Nulli imponas, quod ipse non possis pati.<br>
Nullum ex omnibus clementia magis quam regem aut praelatum decet.<br>
Nullum laborem recusant manus ab aratro ad arma translatae.<br>
Nullum morosius est animal maioreque arte tractandum quam homo:<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;et nulli magis parcendum quam homini.<br>
Nullum sine auctoramento est magnum malum.<br>
Nullus sapientum proditori credidit.<br>
Numquam liquidum sincerumque ex turbido venit.<br>
Numquam quam multis, sed qualibus placeas, stude.<br>
Numquam satis est, quod improbae spei datur.<br>
Numquam secura est prava conscientia.<br>
Numquam virtutis molle documentum est.<br>
Occasiones non modo accipe, arripe.<br>
Odi praecoci puerulos sapientia.<br>
Odi sapientem, qui sibi ipsi non sapit.<br>
Omnes vitam differentes mors incerta praevenit.<br>
Omne vitium habet patrocinium suum.<br>
Omnia cum inimico communia habebit, qui multa cum homine.<br>
Omnia subicit, qui se subicit rationi.<br>
Omni rei moderatio est adbibenda.<br>
Omnis dies velut ultimus putandus est.<br>

Omnis qui amicus est amat, sed non omnis qui amat amicus est.<br>
Omnium est communis amicus, qui hostis est suorum.<br>
Oriente sole consilium, occidente convivium.<br>
Pacem cum hominibus habebis, bellum cum vitiis.<br>
Parcendum est improbandis civibus, non aliter quam membris languentibus.<br>
Parere scire par imperio gloria est.<br>
Parvo fames constat, magno fastidium.<br>
Pati necesse est multa mortalem mala.<br>
Patria est, ubicumque bene vixeris.<br>
Peccandi verecundiam facit ipsa clementia regentis.<br>
Peccare nolle triumphus innocentiae est.<br>
Peccat voluntas, etsi nullum crimen est.<br>
Pecuniae imperare, non servire convenit.<br>
Pecunia non satiat avarum, sed irritat.<br>
Perdenda sunt rnulta, ut semel ponas bene.<br>
Perit voluptas, virtus immortalis est.<br>
Pestifera vis valere ad nocendum.<br>
Pipere qui abundat, oleribus miscet piper.<br>
Plerosque hominuni in domibus saevissimos, in alienis humillimos servos.<br>
Plerumque similem ducit ad similem deus.<br>
Plurimi quot servos, totidem hostes habent.<br>
Plurimum qui sis, non qui habearis, interest.<br>
Pluris docentis vita quam sententia.<br>

Potest quid esse honestum, quod non liberum?<br>
Praeter causam multum amico dabitur, multum etiam contra amicum scias.<br>
Principum saevitia bellum est.<br>
Privata studia publicum evertunt bonum.<br>
Probare amicos difficile est re prospera.<br>
Prope est ut libenter damnet, qui cito.<br>
Prope est ut non aeque damnet, qui nimis.<br>
Pupillus est avarus aetatis brevis.<br>
Puras deus, non plenas aspicit manus.<br>
Quae defloruerit, ne iterum quaeratur rosa.<br>
Quae est ars parandae amicitiae?  Si vis amari, ama.<br>
Quaerendus cuneus est malus trunco malo.<br>
Quam magnum est non laudari et esse laudabilem!<br>
Quam saepe veniam, qui negaverat, petit!<br>
0Qui alii maledicit, sibi convicium facit.<br>
Quid eo infelicius, cui iam malo esse necesse est?<br>
Quid est beneficium dare? imitari deum.<br>
Quid potest ab eo quisquam sperare, quem malum esse docuit?<br>
Quidquid aequo plus futurum est, in partem humaniorem inclina vel praepondera.<br>
Quid quisque possit, nisi tentato nesciit.<br>
Quid refert quantum habeas? multo illud plus est, quod non habes.<br>
Qui propter pecuniae vel libidinis amorem moritur, ostendit se<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;numquam sui causa vixisse.<br>

Quod diu tractaris, id puta rectissimum.<br>
Quod esse tacitum vis, id nulli dixeris.<br>
0Quod facere turpe est, dicere ne honestum puta.<br>
Quod nescias damnare summa est temeritas.<br>
Quod vult habet, qui velle quod satis est, potest.<br>
Quum tempus revocat, illa praecox est fuga.<br>
Refert bonorum exemplis puniri improbos.<br>
Refert quam quis bene vivat; quam diu non refert.<br>
Rege incolumi mens omnibus una est; amisso rupere fidem.<br>
Regibus certior est ex mansuetudine securitas.<br>
Regum fortuna casus praecipites rotat.<br>
Repente dives nemo factus est bonus.<br>
0Res inquieta est in se ipsam felicitas.<br>
Revertere unde veneris nihil grave est.<br>
Ridiculum est odio nocentis perdere innocentiam.<br>
Saepe dissimulare quam ulcisci satius fuit.<br>
Saepe fortuna innocentem, numquam spes bona deserit.<br>
Saepe oculi et aures vulgi testes sunt mali.<br>
Saepius locutum, numquam me tacuisse paenitet.<br>
Salis absumendus modius, priusquam habeas fidem.<br>
Sapiens etsi contentus est se, tamen amicum vult habere et q. s.<br>
Sapiens nihil facit, quod non debet, et nihil praetermittit, quod debet.<br>
Securus obit, qui vitia sua ante immolat.<br>

Semper redundat ipse in auctores timor.<br>
Servis imperare moderate laus est.<br>
Severitas assidua amittit auctoritatem.<br>
Severitatem abditam, clementiam in procinctu habe.<br>
Sic prodesto amico, ne tibi noceas; sic age alienum, ut<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;tuum non obliviscaris negotium.<br>
Sine teste nullum esse putaveris locum.<br>
Si quis ab alio iratus poenas expetit, a se exigit.<br>
Si vis amari, ama.<br>
Solacium grande est cum universo una rapi.<br>
Sordidius multo vivimus quam nascimur.<br>
Spiritum, quem unus tibi dedit, licet minentur multi, non perdes,<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;nisi unus abstulerit.<br>
Stultum est, qui multitudinem in loco timet, per quem nisi unus<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;potest transire.<br>
Stultum est timere, quod vitari non potest.<br>
Stultum imperare reliquis, qui nescit sibi.<br>
Suavissima haec est vita, si sapias nihil.  Nam sapere nil<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;doloris expers est malum.<br>
Subiecta semper invidiae felicitas.<br>
Subinde bos alientis prospectat foras.<br>
Suspecta somper ornamenta ementibus.<br>
Tacere pro se praestat, quam contra loqui.<br>
Tamdiu a periculo aberit populus, quamdiu sciet ferre frenos.<br>
Tamdiu discendum est homini, quamdiu nesciat.<br>
Tam omnibus quam nulli ignoscere est crudelitas.<br>

Tanti homo est sine amico, quanti corpus absque spiritu est.<br>
Telum fides maioribus nostris maximum.<br>
Timidus vocat se cautum, parcum sordidus.<br>
Torquere corpus extra naturam est suum.<br>
Turpis inopia est, quae nascitur de gloria.<br>
Tuta est iactura, quae fit neglegentia.<br>
Tuta saepe, numquam secura mala conscientia est.<br>
Tutissima res est timere nil praeter deum.<br>
Tyrannus a rege distat factis, non nomine.<br>
Ubi discrimen inter bonos malosque sublatum est, confusio<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;sequitur et vitiorum eruptio.<br>
Ubi maxime gaudebis, metues maxime.<br>
Ubi tranquilla tibi omnia videntur, tibi ibi nocitura non desunt<br>
Ubi usitata remedia non procedunt, tenta contraria.<br>
Velle bonum fieri magna pars est bonitatis.<br>
Velox consilium sequitur paenitentia.<br>
Vel strangulari pulchro de ligno iuvat.<br>
Venia est poenae debitae remissio.<br>
Vile nil decet sonare in maximorum laudibus.<br>
Veri boni est pati, non facere iniuriam.<br>
Virtus, quam necessitas excutit, acerrima est.<br>
Virtute abundat multa, qui alienam amat.<br>
Vis notus omnibus esse? nullum noveris.<br>
Vitium fuit, nunc mos est adsentatio.<br>

Ulcera animi magis quam corporis sananda sunt.<br>
Volunt homines ita praeceptum esse ut vivunt, non ita vivere ut praeceptum est.<br>
Utendum est divitiis , non abutendum.<br>
Ut fulmina paucorum periculo cadant, omnium metu, sic<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;animadversiones magnarum potestatum terrent latius quam nocent.<br>
Utinam ea lex homini esset, ut ira cum telo suo frangeretur,<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;nec saepius liceret nocere quam semel.<br>
Utrumque vitium est nulli credere et omnibus.<br>
</p>

<p class=border></P>

<p>
<table border=0 cellspacing=10 cellpadding=0 align=center>
<tr>
	<td><a href="misc.html">The Miscellany</a>
	<td><a href="index.html">The Latin Library</A>
	<td><a href="classics.html">The Classics Page</A>
</TABLE>
</P>
</BODY></HTML>