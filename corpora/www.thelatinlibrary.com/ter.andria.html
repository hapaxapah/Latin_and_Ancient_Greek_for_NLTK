<html>
	<head>
		<title>
			Terence: Andria
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>P. TERENTI AFRI ANDRIA
</p>

<p class=border></P>

<p>
<b>DIDASCALIA</B>
</P>

<p>
<b>INCIPIT ANDRIA TERENTI</B><br>
<b>ACTA LVDIS MEGALENSIBVS</B><br>
<b>M. FVLVIO M'. GLABRIONE AEDILIB. CVRVLIB.</B><br>
<b>EGERE L. AMBIVIVS TVRPIO L. HATILIVS PRAENESTINVS</B><br>
<b>MODOS FECIT FLACCVS CLAVDI</B><br>
<b>TIBIS PARIBVS TOTA</B><br>
<b>GRAECA MENANDRV</B><br>
<b>FACTA PRIMA</B><br>
<b>M. MARCELLO C. SVLPICIO COS.</B>
</P>

<p>
<b>PERSONAE</B>
</P>

<p>
<b>PROLOGUS</B><br>
<b>SIMO SENEX</B><br>
<b>SOSIA LIBERTVS</B><br>
<b>DAVOS SERVOS</B><br>
<b>MYSIS ANCILLA</B><br>
<b>PAMPHILVS ADVLESCENS</B><br>
<b>CHARINVS ADVLESCENS</B><br>
<b>BYRRIA SERVOS</B><br>
<b>LESBIA OBSTETRIX</B><br>
<b>GLYCERIVM MVLIER</B><br>
<b>CHREMES SENEX</B><br>
<b>CRITO SENEX</B><br>
<b>DROMO LORARIVS</B>
</P>

<p>
<b>PERIOCHA</B><br>
<b>G. SVLPICI APOLLINARIS</B>
</P>

<p>
Sororem falso creditam meretriculae<br>
Genere Andriae, Glycerium, uitiat Pamphilus<br>
Grauidaque facta dat fidem, uxorem sibi<br>
Fore hanc; namque aliam pater ei desponderat,<br>
Gnatam Chremetis, atque ut amorem comperit,<br>
Simulat futuras nuptias, cupiens suus<br>
Quid haberet animi filius cognoscere.<br>
Daui suasu non repugnat Pamphilus.<br>
Sed ex Glycerio natum ut uidit puerulum<br>
Chremes, recusat nuptias, generum abdicat.<br>
Mox Pamphilo, aliam dat Charino coniugem.<br>
&nbsp;
</P>

<p>
<b>PROLOGVS</B>
</P>

<p>
Poeta quom primum animum ad scribendum adpulit,<br>
id sibi negoti credidit solum dari,<br>
populo ut placerent quas fecisset fabulas.<br>
verum aliter evenire multo intellegit;<br>
nam in prologis scribundis operam abutitur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
5<br>
non qui argumentum narret sed qui malevoli<br>
veteris poetae maledictis respondeat.<br>
nunc quam rem vitio dent quaeso animum adtendite.<br>
Menander fecit Andriam et Perinthiam.<br>
qui utramvis recte norit ambas noverit:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
10<br>
non ita dissimili sunt argumento, [s]et tamen<br>
dissimili oratione sunt factae ac stilo.<br>
quae convenere in Andriam ex Perinthia<br>
fatetur transtulisse atque usum pro suis.<br>
id isti vituperant factum atque in eo disputant&nbsp;&nbsp;&nbsp;&nbsp;&nbsp;&nbsp;
15<br>
contaminari non decere fabulas.<br>
faciuntne intellegendo ut nil intellegant?<br>
qui quom hunc accusant, Naevium Plautum Ennium<br>
accusant quos hic noster auctores habet,<br>
quorum aemulari exoptat neglegentiam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
20<br>
potius quam istorum obscuram diligentiam.<br>
de(h)inc ut quiescant porro moneo et desinant<br>
male dicere, malefacta ne noscant sua.<br>
favete, adeste aequo animo et rem cognoscite,<br>
ut pernoscatis ecquid &lt;spei> sit relicuom,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
25<br>
posthac quas faciet de integro comoedias,<br>
spectandae an exigendae sint vobis prius.
</P>

<p>
<b>ACTVS I</B>
</P>

<p>
<b>Simo Sosia</B>
</P>

<p>
<b>SI.</B> Vos istaec intro auferte: abite.-- Sosia,<br>
ades dum: paucis te volo. <b>SO.</B> dictum puta:<br>
nempe ut curentur recte haec? <b>SI.</B> immo aliud. <b>SO.</B> quid
est&nbsp;&nbsp;&nbsp; 30<br>
quod tibi mea ars efficere hoc possit amplius?<br>
<b>SI.</B> nil istac opus est arte ad hanc rem quam paro,<br>
sed eis quas semper in te intellexi sitas,<br>
fide et taciturnitate. <b>SO.</B> exspecto quid velis.<br>
<b>SI.</B> ego postquam te emi, a parvolo ut semper tibi&nbsp;&nbsp;&nbsp;
35<br>
apud me iusta et clemens fuerit servitus<br>
scis. feci ex servo ut esses libertus mihi,<br>
propterea quod servibas liberaliter:<br>
quod habui summum pretium persolvi tibi.<br>
<b>SO.</B> in memoria habeo. <b>SI.</B> haud muto factum. <b>SO.</B>
gaudeo&nbsp;&nbsp;&nbsp;&nbsp; 40<br>
si tibi quid feci aut facio quod placeat, Simo,<br>
et id gratum &lt;fui>sse advorsum te habeo gratiam.<br>
sed hoc mihi molestumst; nam istaec commemoratio<br>
quasi exprobratiost inmemoris benefici.<br>
quin tu uno verbo dic quid est quod me velis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
45<br>
<b>SI.</B> ita faciam. hoc primum in hac re praedico tibi:<br>
quas credis esse has non sunt verae nuptiae.<br>
<b>SO.</B> quor simulas igitur? <b>SI.</B> rem omnem a principio audies:<br>
&lt;eo> pacto et gnati vitam et consilium meum<br>
cognosces et quid facere in hac re te velim.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
50<br>
nam is postquam excessit ex ephebis, Sosia, &lt;et><br>
~liberius vivendi fuit potestas~ (nam antea<br>
qui scire posses aut ingenium noscere,<br>
dum aetas metus magister prohibebant? <b>SO.</B> itast.)<br>
<b>SI.</B> quod plerique omnes faciunt adulescentuli,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
55<br>
ut animum ad aliquod studium adiungant, aut equos<br>
alere aut canes ad venandum aut ad philosophos,<br>
horum ille nil egregie praeter cetera<br>
studebat et tamen omnia haec mediocriter.<br>
gaudebam. <b>SO.</B> non iniuria; nam id arbitror&nbsp;&nbsp;&nbsp;&nbsp;&nbsp;&nbsp;&nbsp;
60<br>
adprime in vita esse utile, ut nequid nimis.<br>
<b>SI.</B> sic vita erat: facile omnis perferre ac pati;<br>
cum quibus erat quomque una is sese dedere,<br>
&lt;eo>rum obsequi studiis, adversus nemini,<br>
numquam praeponens se illis; ita ut facillume&nbsp;&nbsp;&nbsp;&nbsp;&nbsp;&nbsp;
65<br>
sine invidia laudem invenias et amicos pares.<br>
<b>SO.</B> sapienter vitam instituit; namque hoc tempore<br>
obsequium amicos, veritas odium parit.<br>
<b>SI.</B> interea mulier quaedam abhinc triennium<br>
ex Andro commigravit huc viciniae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
70<br>
inopia et cognatorum neglegentia<br>
coacta, egregia forma atque aetate integra.<br>
<b>SO.</B> ei, vereor nequid Andria adportet mali!<br>
<b>SI.</B> primo haec pudice vitam parce ac duriter<br>
agebat, lana ac tela victum quaeritans;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
75<br>
sed postquam amans accessit pretium pollicens<br>
unus et item alter, ita ut ingeniumst omnium<br>
hominum ab labore proclive ad lubidinem,<br>
accepit condicionem, de(h)inc quaestum occipit.<br>
qui tum illam amabant forte, ita ut fit, filium&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
80<br>
perduxere illuc, secum ut una esset, meum.<br>
egomet continuo mecum "certe captus est:<br>
habet". observabam mane illorum servolos<br>
venientis aut abeuntis: rogitabam "heus puer,<br>
dic sodes, quis heri Chrysidem habuit?" nam Andriae&nbsp;&nbsp;&nbsp;&nbsp;&nbsp;
85<br>
illi id erat nomen. <b>SO.</B> teneo. <b>SI.</B> Phaedrum aut Cliniam<br>
dicebant aut Niceratum; ~nam i tres tum simul~<br>
amabant. "eho quid Pamphilus?" "quid? symbolam<br>
dedit, cenavit." gaudebam. item alio die<br>
quaerebam: comperibam nil ad Pamphilum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
90<br>
quicquam attinere. enimvero spectatum satis<br>
putabam et magnum exemplum continentiae;<br>
nam qui cum ingeniis conflictatur ei(u)s modi<br>
neque commovetur animus in ea re tamen,<br>
scias posse habere iam ipsum &lt;suae> vitae modum.&nbsp;&nbsp; 95<br>
quom id mihi placebat tum uno ore omnes omnia<br>
bona dicere et laudare fortunas meas,<br>
qui gnatum haberem tali ingenio praeditum.<br>
quid verbis opus est? hac fama inpulsus Chremes<br>
ultro ad me venit, unicam gnatam suam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
100<br>
cum dote summa filio uxorem ut daret.<br>
placuit: despondi. hic nuptiis dictust dies.<br>
<b>SO.</B> quid obstat quor non verae fiant? <b>SI.</B> audies.<br>
ferme in diebu' paucis quibus haec acta sunt<br>
Chrysis vicina haec moritur. <b>SO.</B> o factum bene!&nbsp;&nbsp;&nbsp;&nbsp;
105<br>
beasti; &lt;ei> metui a Chryside. <b>SI.</B> ibi tum filius<br>
cum illis qui amabant Chrysidem una aderat frequens;<br>
curabat una funu'; tristis interim,<br>
nonnumquam conlacrumabat. placuit tum id mihi.<br>
sic cogitabam "hic parvae consuetudinis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
110<br>
causa huiu' mortem tam fert familiariter:<br>
quid si ipse amasset? quid hic mihi faciet patri?"<br>
haec ego putabam esse omnia humani ingeni<br>
mansuetique animi officia. quid multis moror?<br>
egomet quoque eiu' causa in funus prodeo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
115<br>
nil suspicans etiam mali. <b>SO.</B> hem quid id est? <b>SI.</B> scies.<br>
ecfertur; imus. interea inter mulieres<br>
quae ibi aderant forte unam aspicio adulescentulam<br>
forma . . <b>SO.</B> bona fortasse. <b>SI.</B> et voltu, Sosia,<br>
adeo modesto, adeo venusto ut nil supra.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
120<br>
quia tum mihi lamentari praeter ceteras<br>
visast et quia erat forma praeter ceteras<br>
honesta ac liberali, accedo ad pedisequas,<br>
quae sit rogo: sororem esse aiunt Chrysidis.<br>
percussit ilico animum. attat hoc illud est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
125<br>
hinc illae lacrumae, haec illast misericordia.<br>
<b>SO.</B> quam timeo quorsum evadas! <b>SI.</B> funus interim<br>
procedit: sequimur; ad sepulcrum venimus;<br>
in ignem inpositast; fletur. interea haec soror<br>
quam dixi ad flammam accessit inprudentius,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
130<br>
sati' cum periclo. ibi tum exanimatus Pamphilus<br>
bene dissimulatum amorem et celatum indicat:<br>
adcurrit; mediam mulierem complectitur:<br>
"mea Glycerium," inquit "quid agis? quor te is perditum?"<br>
tum illa, ut consuetum facile amorem cerneres,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
135<br>
reiecit se in eum flens quam familiariter!<br>
<b>SO.</B> quid ais? <b>SI.</B> redeo inde iratus atque aegre ferens;<br>
nec satis ad obiurgandum causae. diceret<br>
"quid feci? quid commerui aut peccavi, pater?<br>
quae sese in ignem inicere voluit, prohibui&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
140<br>
servavi." honesta oratiost. <b>SO.</B> recte putas;<br>
nam si illum obiurges vitae qui auxilium tulit,<br>
quid facias illi qui dederit damnum aut malum?<br>
<b>SI.</B> venit Chremes postridie ad me clamitans:<br>
indignum facinu'; comperisse Pamphilum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
145<br>
pro uxore habere hanc peregrinam. ego illud sedulo<br>
negare factum. ille instat factum. denique<br>
ita tum discedo ab illo, ut qui se filiam<br>
neget daturum. <b>SO.</B> non tu ibi gnatum . . ? <b>SI.</B> ne haec
quidem<br>
sati' vehemens causa ad obiurgandum. <b>SO.</B> qui? cedo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
150<br>
<b>SI.</B> "tute ipse his rebu' finem praescripsti, pater:<br>
prope adest quom alieno more vivendumst mihi:<br>
sine nunc meo me vivere interea modo."<br>
<b>SO.</B> qui igitur relictus est obiurgandi locus?<br>
<b>SI.</B> si propter amorem uxorem nolet ducere:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
155<br>
ea primum ab illo animum advortenda iniuriast;<br>
et nunc id operam do, ut per falsas nuptias<br>
vera obiurgandi causa sit, si deneget;<br>
simul sceleratu' Davo' siquid consili<br>
habet, ut consumat nunc quom nil obsint doli;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
160<br>
quem ego credo manibu' pedibu'que obnixe omnia<br>
facturum, magis id adeo mihi ut incommodet<br>
quam ut obsequatur gnato. <b>SO.</B> quapropter? <b>SI.</B> rogas?<br>
mala mens, malus animu'. quem quidem ego si sensero . .<br>
sed quid opust verbis? sin eveniat quod volo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
165<br>
in Pamphilo ut nil sit morae, restat Chremes<br>
cui mi expurgandus est: et spero confore.<br>
nunc tuomst officium has bene ut adsimules nuptias,<br>
perterrefacias Davom, observes filium<br>
quid agat, quid cum illo consili captet. <b>SO.</B> sat est:&nbsp;&nbsp;&nbsp;&nbsp;&nbsp;&nbsp;&nbsp;
170<br>
curabo. <b>SI.</B> eamu' nunciam intro: i prae, sequar.
</P>

<p>
<b>Simo Davos</B>
</P>

<p>
<b>SI.</B> Non dubiumst quin uxorem nolit filius;<br>
ita Davom modo timere sensi, ubi nuptias<br>
futuras esse audivit. sed ipse exit foras.<br>
<b>DA.</B> mirabar hoc si sic abiret et eri semper lenitas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
175<br>
verebar quorsum evaderet.<br>
qui postquam audierat non datum iri filio uxorem suo,<br>
numquam quoiquam nostrum verbum fecit neque id aegre tulit.<br>
<b>SI.</B> at nunc faciet neque, ut opinor, sine tuo magno malo.<br>
<b>DA.</B> id voluit nos sic necopinantis duci falso gaudio,&nbsp;&nbsp;&nbsp;&nbsp;&nbsp;&nbsp;&nbsp;&nbsp;
180<br>
sperantis iam amoto metu, interoscitantis opprimi,<br>
ne esset spatium cogitandi ad disturbandas nuptias:<br>
astute. <b>SI.</B> carnufex quae loquitur? <b>DA.</B> erus est neque
provideram.<br>
<b>SI.</B> Dave. <b>DA.</B> hem quid est? <b>SI.</B> eho dum ad me.
<b>DA.</B>
quid hic volt?<br>
<b>&nbsp;&nbsp;&nbsp;&nbsp; SI.</B> quid ais? <b>DA.</B> qua de re?
<b>SI.</B>
rogas?<br>
&lt;meu>m gnatum rumor est amare. <b>DA.</B> id populu' curat scilicet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
185<br>
<b>SI.</B> hoccin agis an non? <b>DA.</B> ego vero istuc. <b>SI.</B>
sed nunc ea me exquirere<br>
iniqui patris est; nam quod ant(e)hac fecit nil ad me attinet.<br>
dum tempus ad eam rem tulit, sivi animum ut expleret suom;<br>
nunc hic d&lt;ie>s aliam vitam defert, alios mores postulat:<br>
de(h)inc postulo sive aequomst te oro, Dave, ut redeat iam in viam.&nbsp;&nbsp;&nbsp;&nbsp;
190<br>
hoc quid sit? omnes qui amant graviter sibi dari uxorem ferunt.<br>
<b>DA.</B> ita aiunt. <b>SI.</B> tum siquis magistrum cepit ad eam
rem inprobum,<br>
ipsum animum aegrotum ad deteriorem partem plerumque adplicat.<br>
<b>DA.</B> non hercle intellego. <b>SI.</B> non? hem. <b>DA.</B> non:
Davo' sum, non Oedipus.<br>
<b>SI.</B> nempe ergo aperte vis quae restant me loqui? <b>DA.</B>
sane quidem.&nbsp;&nbsp;&nbsp; 195<br>
<b>SI.</B> si sensero hodie quicquam in his te nuptiis<br>
fallaciae conari quo fiant minus,<br>
aut velle in &lt;ea> re ostendi quam sis callidus,<br>
verberibu' caesum te in pistrinum, Dave, dedam usque ad necem,<br>
ea lege atque omine ut, si te inde exemerim, ego pro te molam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
200<br>
quid, hoc intellexti[n]? an nondum etiam ne hoc quidem? <b>DA.</B>
immo callide:<br>
ita aperte ipsam rem modo locutu's, nil circum itione usus es.<br>
<b>SI.</B> ubivis faciliu' passu' sim quam in hac re me deludier.<br>
<b>DA.</B> bona verba, quaeso! <b>SI.</B> inrides? nil me falli'. sed
dico tibi:<br>
ne temere facias; neque tu haud dicas tibi non praedictum: cave!&nbsp;&nbsp;&nbsp;&nbsp;&nbsp;&nbsp;&nbsp;
205
</P>

<p>
<b>Davos</B>
</P>

<p>
Enimvero, Dave, nil locist segnitiae neque socordiae,<br>
quantum intellexi modo senis sententiam de nuptiis:<br>
quae si non astu providentur, me aut erum pessum dabunt.<br>
nec quid agam certumst, Pamphilumne adiutem an auscultem seni.<br>
si illum relinquo, ei(u)s vitae timeo; sin opitulor, hui(u)s minas,&nbsp;&nbsp;&nbsp;&nbsp;&nbsp;&nbsp;&nbsp;
210<br>
quoi verba dare difficilest: primum iam de amore hoc comperit;<br>
me infensu' servat nequam faciam in nuptiis fallaciam.<br>
si senserit, perii: aut si lubitum fuerit, causam ceperit<br>
quo iure quaque iniuria praecipitem [me] in pistrinum dabit.<br>
ad haec mala hoc mi accedit etiam: haec Andria,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
215<br>
si[ve] ista uxor sive amicast, gravida e Pamphilost.<br>
audireque &lt;eo>rumst operae pretium audaciam<br>
(nam inceptiost amentium, haud amantium):<br>
quidquid peperisset decreverunt tollere.<br>
et fingunt quandam inter se nunc fallaciam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
220<br>
civem Atticam esse hanc: "fuit olim quidam senex<br>
mercator; navim is fregit apud Andrum insulam;<br>
is obiit mortem." ibi tum hanc eiectam Chrysidis<br>
patrem recepisse orbam parvam. fabulae!<br>
miquidem hercle non fit veri simile; atque ipsis commentum placet.&nbsp;&nbsp;&nbsp;&nbsp;
225<br>
sed Mysis ab ea egreditur. at ego hinc me ad forum ut<br>
conveniam Pamphilum, ne de hac re pater inprudentem opprimat.
</P>

<p>
<b>Mysis</B>
</P>

<p>
Audivi, Archylis, iamdudum: Lesbiam adduci iubes.<br>
sane pol illa temulentast mulier et temeraria<br>
nec sati' digna quoi committas primo partu mulierem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
230<br>
tamen eam adducam? inportunitatem spectate aniculae<br>
quia compotrix eius est. di, date facultatem obsecro<br>
huic pariundi atque illi in aliis potiu' peccandi locum.<br>
sed quidnam Pamphilum exanimatum video? vereor quid siet.<br>
opperiar, ut sciam num quid nam haec turba tristitiae adferat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
235
</P>

<p>
<b>Pamphilvs Mysis</B>
</P>

<p>
<b>PA.</B> Hoccinest humanum factu aut inceptu? hoccin[est] officium
patris?<br>
<b>MY.</B> quid illud est? <b>PA.</B> pro d&lt;eu>m fidem quid est,
si haec non<br>
&nbsp;&nbsp;&nbsp;&nbsp; contumeliast?<br>
uxorem decrerat dare sese mi hodie: nonne oportuit<br>
praescisse me ante? nonne priu' communicatum oportuit?<br>
<b>MY.</B> miseram me, quod verbum audio!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
240<br>
<b>PA.</B> quid? Chremes, qui denegarat se commissurum mihi<br>
gnatam &lt;sua>m uxorem, id mutavit quia me inmutatum videt?<br>
itane obstinate operam dat ut me a Glycerio miserum abstrahat?<br>
quod si fit pereo funditus.<br>
adeon hominem esse invenustum aut infelicem quemquam ut ego sum!&nbsp;&nbsp;&nbsp;
245<br>
pro deum atque hominum fidem!<br>
nullon ego Chremeti' pacto adfinitatem effugere potero?<br>
quot modis contemptu' spretu'! facta transacta omnia. hem<br>
repudiatu' repetor. quam ob rem? nisi si id est quod suspicor:<br>
aliquid monstri alunt: ea quoniam nemini obtrudi potest,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
250<br>
itur ad me. <b>MY.</B> oratio haec me miseram exanimavit metu.<br>
<b>PA.</B> nam quid ego dicam de patre? ah<br>
tantamne rem tam neglegenter agere! praeteriens modo<br>
mi apud forum "uxor tibi ducendast, Pamphile, hodie" inquit: "para,<br>
abi domum." id mihi visust dicere "abi cito ac suspende te."&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
255<br>
obstipui. censen me verbum potuisse ullum proloqui? aut<br>
ullam causam, ineptam saltem falsam iniquam? obmutui.<br>
quod si ego rescissem id priu', quid facerem siquis nunc me roget:<br>
aliquid facerem ut hoc ne facerem. sed nunc quid primum exsequar?<br>
tot me inpediunt curae, quae meum animum divorsae trahunt:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
260<br>
amor, misericordia huiu', nuptiarum sollicitatio,<br>
tum patri' pudor, qui me tam leni passus est animo usque adhuc<br>
quae m&lt;eo> quomque animo lubitumst facere. &lt;ei>ne ego ut advorser?
ei<br>
&nbsp;&nbsp;&nbsp; mihi!<br>
incertumst quid agam. <b>MY.</B> misera timeo "incertum" hoc quorsus
accidat.<br>
sed nunc peropust aut hunc cum ipsa aut de illa aliquid me advorsum
hunc loqui:&nbsp; 265<br>
dum in dubiost animu', paullo momento huc vel illuc impellitur.<br>
<b>PA.</B> quis hic loquitur? Mysis, salve. <b>MY.</B> o salve, Pamphile.
<b>PA.</B>
quid agit?<br>
<b>&nbsp;&nbsp;&nbsp;&nbsp; MY.</B> rogas?<br>
laborat e dolore atque ex hoc misera sollicitast, diem<br>
quia olim in hunc sunt constitutae nuptiae. tum autem hoc timet,<br>
ne deseras se. <b>PA.</B> hem egone istuc conari queam?&nbsp;&nbsp;&nbsp;&nbsp;&nbsp;&nbsp;&nbsp;
270<br>
egon propter me illam decipi miseram sinam,<br>
quae mihi suom animum atque omnem vitam credidit,<br>
quam ego animo egregie caram pro uxore habuerim?<br>
bene et pudice ei(u)s doctum atque eductum sinam<br>
coactum egestate ingenium inmutarier?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
275<br>
non faciam. <b>MY.</B> haud verear si in te solo sit situm;<br>
sed vim ut queas ferre. <b>PA.</B> adeon me ignavom putas,<br>
adeon porro ingratum aut inhumanum aut ferum,<br>
ut neque me consuetudo neque amor neque pudor<br>
commoveat neque commoneat ut servem fidem?&nbsp;&nbsp;&nbsp;&nbsp;&nbsp;&nbsp;&nbsp;
280<br>
<b>MY.</B> unum hoc scio, hanc meritam esse ut memor esses sui.<br>
<b>PA.</B> memor essem? o Mysis Mysis, etiam nunc mihi<br>
scripta illa dicta sunt in animo Chrysidis<br>
de Glycerio. iam ferme moriens me vocat:<br>
accessi; vos semotae: nos soli: incipit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
285<br>
"mi Pamphile, huiu' formam atque aetatem vides,<br>
nec clam te est quam illi nunc utraeque inutiles<br>
et ad pudicitiam et ad rem tutandam sient.<br>
quod ego per hanc te dexteram [oro] et genium tuom,<br>
per tuam fidem perque huiu' solitudinem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
290<br>
te obtestor ne abs te hanc segreges neu deseras.<br>
si te in germani fratri' dilexi loco<br>
sive haec te solum semper fecit maxumi<br>
seu tibi morigera fuit in rebus omnibus,<br>
te isti virum do, amicum tutorem patrem;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
295<br>
bona nostra haec tibi permitto et tuae mando fide[i]."<br>
hanc mi in manum dat; mors continuo ipsam occupat.<br>
accepi: acceptam servabo. <b>MY.</B> ita spero quidem.<br>
<b>PA.</B> sed quor tu abis ab illa? <b>MY.</B> obstetricem accerso.
<b>PA.</B>
propera.<br>
&nbsp;&nbsp;&nbsp;&nbsp; atque audin?<br>
verbum unum cave de nuptiis, ne ad morbum hoc etiam . . <b>MY.</B>
teneo. 300
</P>

<p>
<b>ACTVS II</B>
</P>

<p>
<b>Charinvs Byrria Pamphilvs</B>
</P>

<p>
<b>CH.</B> Quid ais, Byrria? daturne illa Pamphilo hodie nuptum? <b>BY.</B>
sic est.<br>
<b>CH.</B> qui scis? <b>BY.</B> apud forum modo e Davo audivi. <b>CH.</B>
vae misero mihi!<br>
ut animus in spe atque in timore usque ant(e)hac attentus fuit,<br>
ita, postquam adempta spes est, lassu' cura confectus stupet.<br>
<b>BY.</B> quaeso edepol, Charine, quoniam non potest id fieri quod
vis,&nbsp;&nbsp;&nbsp;&nbsp; 305<br>
id velis quod possit. <b>CH.</B> nil volo aliud nisi Philumenam. <b>BY.</B>
ah<br>
quanto satiust te id dare operam qui istum amorem ex animo amoveas
[tuo],<br>
quam id loqui quo mage lubido frustra incendatur tua!<br>
<b>CH.</B> facile omnes quom valemu' recta consilia aegrotis damus.<br>
tu si hic sis aliter sentias. <b>BY.</B> age age, ut lubet. <b>CH.</B>
sed Pamphilum&nbsp;&nbsp;&nbsp;&nbsp;&nbsp; 310<br>
video. omnia experiri certumst priu' quam pereo. <b>BY.</B> quid hic
agit?<br>
<b>CH.</B> ipsum hunc orabo, huic supplicabo, amorem huic narrabo meum:<br>
credo impetrabo ut aliquot saltem nuptiis prodat dies:<br>
interea fiet aliquid, spero. <b>BY.</B> id "aliquid" nil est. <b>CH.</B>
Byrria,<br>
quid tibi videtur? adeon ad eum? <b>BY.</B> quidni? si nil impetres,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
315<br>
ut te arbitretur sibi paratum moechum, si illam duxerit.<br>
<b>CH. </B>abin hinc in malam rem cum suspicione istac, scelus?<br>
<b>PA.</B> Charinum video. salve. <b>CH.</B> o salve, Pamphile:<br>
ad te advenio spem salutem auxilium consilium expetens.<br>
<b>PA.</B> neque pol consili locum habeo neque ad auxilium copiam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
320<br>
sed istuc quidnamst? <b>CH.</B> hodie uxorem ducis? <b>PA.</B> aiunt.
<b>CH.</B>
Pamphile,<br>
si id facis, hodie postremum me vides. <b>PA.</B> quid ita? <b>CH.</B>
ei mihi,<br>
vereor dicere: huic dic quaeso, Byrria. <b>BY.</B> ego dicam. <b>PA.</B>
quid est?<br>
<b>BY.</B> sponsam hic tuam amat. <b>PA.</B> ne iste haud mecum sentit.
eho dum dic<br>
&nbsp;&nbsp;&nbsp; mihi:<br>
num quid nam ampliu' tibi cum illa f&lt;ui>t, Charine? <b>CH.</B> ah[a],
Pamphile,&nbsp;&nbsp; 325<br>
nil. <b>PA.</B> quam vellem! <b>CH.</B> nunc te per amicitiam et per
amorem obsecro,<br>
principio ut ne ducas. <b>PA.</B> dabo equidem operam. <b>CH.</B> sed
si id non potest<br>
aut tibi nuptiae hae sunt cordi, <b>PA.</B> cordi! <b>CH.</B> saltem
aliquot dies<br>
profer, dum proficiscor aliquo ne videam. <b>PA.</B> audi nunciam:<br>
ego, Charine, ne utiquam officium liberi esse hominis puto,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
330<br>
quom is nil mereat, postulare id gratiae adponi sibi.<br>
nuptias effugere ego istas malo quam tu adipiscier.<br>
<b>CH.</B> reddidisti animum. <b>PA.</B> nunc siquid potes aut tu aut
hic Byrria,<br>
facite fingite invenite efficite qui detur tibi;<br>
ego id agam mihi qui ne detur. <b>CH.</B> sat habeo. <b>PA.</B> Davom
optume&nbsp;&nbsp;&nbsp;&nbsp;&nbsp; 335<br>
video, quoi(u)s consilio fretu' sum. <b>CH.</B> at tu hercle haud quicquam
mihi,<br>
nisi ea quae nil opu' sunt scire. fugin hinc? <b>BY.</B> ego vero ac
lubens.
</P>

<p>
<b>Davos Charinvs Pamphilvs</B>
</P>

<p>
<b>DA.</B> Di boni, boni quid porto? sed ubi inveniam Pamphilum,<br>
ut metum in quo nunc est adimam atque expleam animum gaudio?<br>
<b>CH.</B> laetus est nescioquid. <b>PA.</B> nil est: nondum haec rescivit
mala.&nbsp; 340<br>
<b>DA.</B> quem ego nunc credo, si iam audierit sibi paratas nuptias
. .<br>
<b>CH.</B> audin tu illum? <b>DA.</B> toto me oppido exanimatum quaerere.<br>
sed ubi quaeram? quo nunc primum intendam? <b>CH.</B> cessas conloqui?<br>
<b>DA.</B> habeo. <b>PA.</B> Dave, ades resiste. <b>DA.</B> quis homost,
qui me . . ? o<br>
&nbsp;&nbsp;&nbsp;&nbsp; Pamphile,<br>
te ipsum quaero. eugae, Charine! ambo opportune: vos volo.&nbsp;&nbsp;&nbsp;&nbsp;&nbsp;&nbsp;&nbsp;
345<br>
<b>PA.</B> Dave, perii. <b>DA.</B> quin tu hoc audi. <b>CH.</B> interii.
<b>DA.</B>
quid timeas<br>
&nbsp;&nbsp;&nbsp;&nbsp; scio.<br>
<b>PA.</B> mea quidem hercle certe in dubio vitast. <b>DA.</B> et quid
tu, scio.<br>
<b>PA.</B> nuptiae mi . . <b>DA.</B> etsi scio? <b>PA.</B> hodie .
. <b>DA.</B> obtundis, tam<br>
&nbsp;&nbsp;&nbsp;&nbsp; etsi intellego?<br>
id paves ne ducas tu illam; tu autem ut ducas. <b>CH.</B> rem tenes.<br>
<b>PA.</B> istuc ipsum. <b>DA.</B> atque istuc ipsum nil periclist:
me vide.&nbsp;&nbsp;&nbsp;&nbsp;&nbsp;&nbsp;&nbsp;&nbsp; 350<br>
<b>PA.</B> obsecro te, quam primum hoc me libera miserum metu. <b>DA.</B>
em<br>
libero: uxorem tibi non dat iam Chremes. <b>PA.</B> qui scis? <b>DA.</B>
scio.<br>
tuo' pater modo me prehendit: &lt;ai>t tibi uxorem dare<br>
hodie, item alia multa quae nunc non est narrandi locus.<br>
continuo ad te properans percurro ad forum ut dicam haec tibi.&nbsp;&nbsp;&nbsp;&nbsp;&nbsp;&nbsp;
355<br>
ubi te non invenio ibi escendo in quendam excelsum locum,<br>
circumspicio: nusquam. forte ibi huiu' video Byrriam;<br>
rogo: negat vidisse. mihi molestum; quid agam cogito.<br>
redeunti interea ex ipsa re mi incidit suspicio "hem<br>
paullulum opsoni; ipsu' tristis; de inproviso nuptiae:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
360<br>
non cohaerent." <b>PA.</B> quorsu' nam istuc? <b>DA.</B> ego me continuo
ad Chremem.<br>
quom illo advenio, solitudo ante ostium: iam id gaudeo.<br>
<b>CH.</B> recte dici'. <b>PA.</B> perge. <b>DA.</B> maneo. interea
intro ire neminem<br>
video, exire neminem; matronam nullam in aedibus,<br>
nil ornati, nil tumulti: accessi; intro aspexi. <b>PA.</B> scio:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
365<br>
magnum signum. <b>DA.</B> num videntur convenire haec nuptiis?<br>
<b>PA.</B> non opinor, Dave. <b>DA.</B> "opinor" narras? non recte
accipis:<br>
certa res est. etiam puerum inde abiens conveni Chremi:<br>
holera et pisciculos minutos fer[r]e obolo in cenam seni.<br>
<b>CH.</B> liberatu' sum hodie, Dave, tua opera. <b>DA.</B> ac nullus
quidem.&nbsp;&nbsp;&nbsp;&nbsp;&nbsp; 370<br>
<b>CH.</B> quid ita? nempe huic prorsus illam non dat. <b>DA.</B> ridiculum
caput,<br>
quasi necesse sit, si huic non dat, te illam uxorem ducere,<br>
nisi vides, nisi senis amicos oras ambis. <b>CH.</B> bene mones:<br>
ibo, etsi hercle saepe iam me spes haec frustratast. vale.
</P>

<p>
<b>Pamphilvs Davos</B>
</P>

<p>
<b>PA.</B> Quid igitur sibi volt pater? quor simulat? <b>DA.</B> ego
dicam tibi.&nbsp;&nbsp;&nbsp; 375<br>
si id suscenseat nunc quia non det tibi uxorem Chremes,<br>
ipsu' sibi esse iniuriu' videatur, neque id iniuria,<br>
priu' quam &lt;tuo>m ut sese habeat animum ad nuptias perspexerit:<br>
sed si tu negaris ducere, ibi culpam in te transferet:<br>
tum illae turbae fient. <b>PA.</B> quidvis patiar. <b>DA.</B> pater
est, Pamphile:&nbsp;&nbsp; 380<br>
difficilest. tum haec solast mulier. dictum [ac] factum invenerit<br>
aliquam causam quam ob rem eiciat oppido. <b>PA.</B> eiciat? <b>DA.</B>
cito.<br>
<b>PA.</B> cedo igitur quid faciam, Dave? <b>DA.</B> dic te ducturum.
<b>PA.</B>
hem. <b>DA.</B><br>
&nbsp;&nbsp;&nbsp;&nbsp; quid est?<br>
<b>PA.</B> egon dicam? <b>DA.</B> quor non? <b>PA.</B> numquam faciam.
<b>DA.</B>
ne nega.<br>
<b>PA.</B> suadere noli. <b>DA.</B> ex &lt;ea> re quid fiat vide.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
385<br>
<b>PA.</B> ut ab illa excludar, hoc concludar. <b>DA.</B> non itast.<br>
nempe hoc sic esse opinor: dicturum patrem<br>
"ducas volo hodie uxorem"; tu "ducam" inquies:<br>
cedo quid iurgabit tecum? hic reddes omnia.<br>
quae nunc sunt certa [ei] consilia, incerta ut sient&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
390<br>
sine omni periclo. nam hoc haud dubiumst quin Chremes<br>
tibi non det gnatam; nec tu &lt;ea> causa minueris<br>
haec quae facis, ne is mutet s&lt;ua>m sententiam.<br>
patri dic velle, ut, quom velit, tibi iure irasci non queat.<br>
nam quod tu speres "propulsabo facile uxorem his moribus;&nbsp;&nbsp;&nbsp;
395<br>
dabit nemo": inveniet inopem potiu' quam te corrumpi sinat.<br>
sed si te aequo animo ferre accipiet, neglegentem feceris;<br>
aliam otiosu' quaeret: interea aliquid acciderit boni.<br>
<b>PA.</B> itan credis? <b>DA.</B> haud dubium id quidemst. <b>PA.</B>
vide quo me inducas.<br>
<b>&nbsp;&nbsp;&nbsp; DA.</B> quin taces?<br>
<b>PA.</B> dicam. puerum autem ne resciscat mi esse ex illa cautiost;&nbsp;&nbsp;&nbsp;&nbsp;&nbsp;&nbsp;&nbsp;
400<br>
nam pollicitus sum suscepturum. <b>DA.</B> o facinus audax! <b>PA.</B>
hanc fidem<br>
sibi me obsecravit, qui se sciret non deserturum, ut darem.<br>
<b>DA.</B> curabitur. sed pater adest. cave te esse tristem sentiat.
</P>

<p>
<b>Simo Davos Pamphilvs</B>
</P>

<p>
<b>SI.</B> Reviso quid agant aut quid captent consili.<br>
<b>DA.</B> hic nunc non dubitat quin te ducturum neges.&nbsp;&nbsp;&nbsp;
405<br>
venit meditatus alicunde ex solo loco:<br>
orationem sperat invenisse se<br>
qui differat te: proin tu fac apud te ut sies.<br>
<b>PA.</B> modo ut possim, Dave! <b>DA.</B> crede inquam hoc mihi,
Pamphile,<br>
numquam hodie tecum commutaturum patrem&nbsp;&nbsp;&nbsp;&nbsp;&nbsp;&nbsp;&nbsp;&nbsp;
410<br>
unum esse verbum, si te dices ducere.
</P>

<p>
<b>Byrria Simo Davos Pamphilvs</B>
</P>

<p>
<b>BY.</B> Eru' me relictis rebu' iussit Pamphilum<br>
hodie observare, ut quid ageret de nuptiis<br>
scirem: id propterea nunc hunc venientem sequor.<br>
ipsum adeo praesto video cum Davo: hoc agam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
415<br>
<b>SI.</B> utrumque adesse video. <b>DA.</B> em serva. <b>SI.</B> Pamphile.<br>
<b>DA.</B> quasi de inproviso respice ad eum. <b>PA.</B> ehem pater.<br>
<b>DA.</B> probe. <b>SI.</B> hodie uxorem ducas, ut dixi, volo.<br>
<b>BY.</B> nunc nostrae timeo parti quid hic respondeat.<br>
<b>PA.</B> neque istic neque alibi tibi erit usquam in me mora. <b>BY.</B>
hem. 420<br>
<b>DA.</B> obmutuit. <b>BY.</B> quid dixit? <b>SI.</B> facis ut te
decet,<br>
quom istuc quod postulo impetro cum gratia.<br>
<b>DA.</B> sum verus? <b>BY.</B> eru', quantum audio, uxore excidit.<br>
<b>SI.</B> i nunciam intro, ne in mora, quom opu' sit, sies.<br>
<b>PA.</B> eo.-- <b>BY.</B> nullane in re esse quoiquam homini fidem!&nbsp;&nbsp;&nbsp;&nbsp;
425<br>
verum illud verbumst, volgo quod dici solet,<br>
omnis sibi malle melius esse quam alteri.<br>
ego illam vidi: virginem forma bona<br>
memini videri: quo aequior sum Pamphilo,<br>
si se illam in somnis quam illum amplecti maluit.&nbsp;&nbsp;&nbsp;&nbsp;
430<br>
renuntiabo, ut pro hoc malo mihi det malum.
</P>

<p>
<b>Davos Simo</B>
</P>

<p>
<b>DA.</B> Hic nunc me credit aliquam sibi fallaciam<br>
portare et ea me hic restitisse gratia.<br>
<b>SI.</B> quid Davo' narrat? <b>DA.</B> aeque quicquam nunc quidem.<br>
<b>SI.</B> nilne? hem. <b>DA.</B> nil prorsus. <b>SI.</B> atqui exspectabam
quidem. 435<br>
<b>DA.</B> praeter spem evenit, sentio: hoc male habet virum.<br>
<b>SI.</B> potin es mihi verum dicere? <b>DA.</B> nil facilius.<br>
<b>SI.</B> num illi molestae quidpiam haec sunt nuptiae<br>
propter huiusce hospitai consuetudinem?<br>
<b>DA.</B> nil hercle; aut, si adeo, biduist aut tridui&nbsp;&nbsp;&nbsp;&nbsp;&nbsp;
440<br>
haec sollicitudo: nosti? deinde desinet.<br>
etenim ipsu' secum eam rem reputavit via.<br>
<b>SI.</B> laudo. <b>DA.</B> dum licitumst ei dumque aetas tulit,<br>
amavit; tum id clam: cavit ne umquam infamiae<br>
ea res sibi esset, ut virum fortem decet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
445<br>
nunc uxore opus est: animum ad uxorem adpulit.<br>
<b>SI.</B> subtristi' visus est esse aliquantum mihi.<br>
<b>DA.</B> nil propter hanc rem, sed est quod suscenset tibi.<br>
<b>SI.</B> quidnamst? <b>DA.</B> puerilest. <b>SI.</B> quid id est?
<b>DA.</B>
nil. <b>SI.</B> quin<br>
&nbsp;&nbsp;&nbsp;&nbsp; dic, quid est?<br>
<b>DA.</B> &lt;ai>t nimium parce facere sumptum. <b>SI.</B> mene? <b>DA.</B>
te.&nbsp;&nbsp; 450<br>
"vix" inquit "drachumis est opsonatum decem:<br>
non filio videtur uxorem dare.<br>
quem" inquit "vocabo ad cenam m&lt;eo>rum aequalium<br>
potissumum nunc?" et, quod dicendum hic siet,<br>
tu quoque perparce nimium: non laudo. <b>SI.</B> tace.&nbsp;&nbsp;&nbsp;&nbsp;
455<br>
<b>DA.</B> commovi. <b>SI.</B> ego istaec recte ut fiant videro.<br>
quidnam hoc est rei? quid hic volt veterator sibi?<br>
nam si hic malist quicquam, em illic est huic r&lt;ei> caput.
</P>

<p>
<b>ACTVS III</B>
</P>

<p>
<b>Mysis Simo Davos Lesbia (Glycerivm)</B>
</P>

<p>
<b>MY.</B> Ita pol quidem res est, ut dixti, Lesbia:<br>
fidelem haud ferme mulieri invenias virum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
460<br>
<b>SI.</B> ab Andriast ancilla haec. <b>DA.</B> quid narras? ita est.<br>
<b>MY.</B> sed hic Pamphilus . . <b>SI.</B> quid dicit? <b>MY.</B>
firmavit fidem. <b>SI.</B> hem.<br>
<b>DA.</B> utinam aut hic surdus aut haec muta facta sit!<br>
<b>MY.</B> nam quod peperisset iussit tolli. <b>SI.</B> o Iuppiter,<br>
quid ego audio? actumst, siquidem haec vera praedicat.&nbsp;&nbsp;&nbsp;&nbsp;&nbsp;&nbsp;
465<br>
<b>LE.</B> bonum ingenium narras adulescentis. <b>MY.</B> optumum<br>
sed sequere me intro, ne in mora illi sis. <b>LE.</B> sequor.--<br>
<b>DA.</B> quod remedium nunc huic malo inveniam? <b>SI.</B> quid hoc?<br>
adeon est demens? ex peregrina? iam scio: ah<br>
vix tandem sensi stolidu'. <b>DA.</B> quid hic sensisse ait?&nbsp;&nbsp;&nbsp;&nbsp;&nbsp;&nbsp;
470<br>
<b>SI.</B> haec primum adfertur iam mi ab hoc fallacia:<br>
hanc simulant parere, quo Chremetem absterreant.<br>
<b>GL.</B> (intus) Iuno Lucina, fer opem, serva me, obsecro.<br>
<b>SI.</B> hui tam cito? ridiculum: postquam ante ostium<br>
me audivit stare, adproperat. non sat commode&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
475<br>
divisa sunt temporibu' tibi, Dave, haec. <b>DA.</B> mihin?<br>
<b>SI.</B> num inmemores discipuli? <b>DA.</B> ego quid narres nescio.<br>
<b>SI.</B> hicin me si inparatum in veris nuptiis<br>
adortus esset, quos mihi ludos redderet!<br>
nunc hui(u)s periclo fit, ego in portu navigo.&nbsp;&nbsp;&nbsp;&nbsp;&nbsp;&nbsp;
480
</P>

<p>
<b>Lesbia Simo Davos</B>
</P>

<p>
<b>LE.</B> Adhuc, Archylis, quae adsolent quaeque oportent<br>
signa esse ad salutem, omnia huic esse video.<br>
nunc primum fac istaec [ut] lavet; post&lt;e> deinde,<br>
quod iussi dari bibere et quantum imperavi,<br>
date; mox ego huc revortor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
485<br>
per ecastor scitu' puer est natu' Pamphilo.<br>
d&lt;eo>s quaeso ut sit superstes, quandoquidem ipsest ingenio bono,<br>
quomque huic est veritus optumae adulescenti facere iniuriam.--<br>
<b>SI.</B> vel hoc quis [non] credat, qui te norit, abs te esse ortum?
<b>DA.</B><br>
&nbsp;&nbsp;&nbsp;&nbsp; quidnam id est?<br>
<b>SI.</B> non imperabat coram quid opu' facto esset puerperae,&nbsp;&nbsp;&nbsp;&nbsp;
490<br>
sed postquam egressast, illis quae sunt intu' clamat de via<br>
o Dave, itan contemnor abs te? aut itane tandem idoneus<br>
tibi videor esse quem tam aperte fallere incipias dolis?<br>
saltem accurate, ut metui videar certe, si resciverim.<br>
<b>DA.</B> certe hercle nunc hic se ipsu' fallit, haud ego. <b>SI.</B>
edixin tibi,&nbsp;&nbsp; 495<br>
interminatu' sum ne faceres? num veritus? quid re tulit?<br>
credon tibi hoc nunc, peperisse hanc e Pamphilo?<br>
<b>DA.</B> teneo quid erret et quid agam habeo. <b>SI.</B> quid taces?<br>
<b>DA.</B> quid credas? quasi non tibi renuntiata sint haec sic fore.<br>
<b>SI.</B> mihin quisquam? <b>DA.</B> eho an tute intellexti [hoc]
adsimularier?&nbsp;&nbsp;&nbsp; 500<br>
<b>&nbsp;&nbsp; SI.</B> inrideor.<br>
<b>DA.</B> renuntiatumst; nam qui istaec tibi incidit suspicio?<br>
<b>SI.</B> qui? quia te noram. <b>DA.</B> quasi tu dicas factum id
consilio meo.<br>
<b>SI.</B> certe enim scio. <b>DA.</B> non sati' me pernosti etiam
quali' sim, Simo.<br>
<b>SI.</B> egon te? <b>DA.</B> sed siquid tibi narrare occepi, continuo
dari<br>
tibi verba censes. <b>SI.</B> falso! <b>DA.</B> itaque hercle nil iam
muttire audeo.&nbsp;&nbsp; 505<br>
<b>SI.</B> hoc ego scio unum, neminem peperisse hic. <b>DA.</B> intellexti;<br>
sed nilo setius referetur mox huc puer ante ostium.<br>
id ego iam nunc tibi, ere, renuntio futurum, ut sis sciens,<br>
ne tu hoc [mihi] posteriu' dicas Davi factum consilio aut dolis.<br>
prorsus a me opinionem hanc t&lt;ua>m esse ego amotam volo.&nbsp;&nbsp;&nbsp;&nbsp;
510<br>
<b>SI.</B> unde id scis? <b>DA.</B> audivi et credo: multa concurrunt
simul<br>
qui coniecturam hanc nunc facio. iam prius haec se e Pamphilo<br>
gravidam dixit esse: inventumst falsum. nunc, postquam videt<br>
nuptias domi adparari, missast ancilla ilico<br>
obstetricem accersitum ad eam et puerum ut adferret simul.&nbsp;&nbsp;&nbsp;&nbsp;
515<br>
hoc nisi fit, puerum ut tu videas, nil moventur nuptiae.<br>
<b>SI.</B> quid ais? quom intellexeras<br>
id consilium capere, quor non dixti extemplo Pamphilo?<br>
<b>DA.</B> quis igitur eum ab illa abstraxit nisi ego? nam omnes nos
quidem<br>
scimu' quam misere hanc amarit: nunc sibi uxorem expetit.&nbsp;&nbsp;&nbsp;&nbsp;&nbsp;
520<br>
postremo id mihi da negoti; tu tamen[i]dem has nuptias<br>
perge facere ita ut facis, et id spero adiuturos deos.<br>
<b>SI.</B> immo abi intro: ibi me opperire et quod parato opus est
para.--<br>
non inpulit me haec nunc omnino ut crederem;<br>
atque haud scio an quae dixit sint vera omnia,&nbsp;&nbsp;&nbsp;&nbsp;&nbsp;&nbsp;&nbsp;&nbsp;
525<br>
sed parvi pendo: illud mihi multo maxumumst<br>
quod mihi pollicitust ipsu' gnatu'. nunc Chremem<br>
conveniam, orabo gnato uxorem: si impetro,<br>
quid alias malim quam hodie has fieri nuptias?<br>
nam gnatu' quod pollicitust, haud dubiumst mihi, id&nbsp;&nbsp;&nbsp;&nbsp;
530<br>
si nolit, quin &lt;eu>m merito possim cogere.<br>
atque adeo in ipso tempore eccum ipsum obviam.
</P>

<p>
<b>Simo Chremes</B>
</P>

<p>
<b>SI.</B> Iubeo Chremetem . . <b>CH.</B> o te ipsum quaerebam. <b>SI.</B>
et ego te. <b>CH.</B><br>
&nbsp;&nbsp;&nbsp;&nbsp; optato advenis.<br>
aliquot me adierunt, ex te auditum qui &lt;ai>bant hodie filiam<br>
meam nubere tuo gnato; id viso tune an illi insaniant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
535<br>
<b>SI.</B> ausculta pauca: et quid ego te velim et tu quod quaeris
scies.<br>
<b>CH.</B> ausculto: loquere quid velis.<br>
<b>SI.</B> per te d&lt;eo>s oro et nostram amicitiam, Chreme,<br>
quae incepta a parvis cum aetate adcrevit simul,<br>
perque unicam gnatam tuam et gnatum meum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;
540<br>
quoi(u)s tibi potestas summa servandi datur,<br>
ut me adiuves in hac re atque ita uti nuptiae<br>
fuerant futurae, fiant. <b>CH.</B> ah ne me obsecra:<br>
quasi hoc te orando a me impetrare oporteat.<br>
alium esse censes nunc me atque olim quom dabam?&nbsp;&nbsp;&nbsp;&nbsp;
545<br>
si in remst utrique ut fiant, accersi iube;<br>
sed si ex ea re plus malist quam commodi<br>
utrique, id oro te in commune ut consulas,<br>
quasi si illa tua sit Pamphilique ego sim pater.<br>
<b>SI.</B> immo ita volo itaque postulo ut fiat, Chreme,&nbsp;&nbsp;&nbsp;&nbsp;&nbsp;
550<br>
neque postulem abs te ni ipsa res moneat. <b>CH.</B> quid est?<br>
<b>SI.</B> irae sunt inter Glycerium et gnatum. <b>CH.</B> audio.<br>
<b>SI.</B> ita magnae ut sperem posse avelli. <b>CH.</B> fabulae!<br>
<b>SI.</B> profecto sic est. <b>CH.</B> sic hercle ut dicam tibi:<br>
amantium irae amoris integratiost.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
555<br>
<b>SI.</B> em id te oro ut ante eamu', dum tempus datur<br>
dumque ei(u)s lubido occlusast contumeliis,<br>
priu' quam harum scelera et lacrumae confictae dolis<br>
redducunt animum aegrotum ad misericordiam,<br>
uxorem demu'. spero consuetudine et&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
560<br>
coniugio liberali devinctum, Chreme,<br>
de(h)inc facile ex illis sese emersurum malis.<br>
<b>CH.</B> tibi ita hoc videtur; at ego non posse arbitror<br>
neque illum hanc perpetuo habere neque me perpeti.<br>
<b>SI.</B> qui scis ergo istuc, nisi periclum feceris?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
565<br>
<b>CH.</B> at istuc periclum in filia fieri gravest.<br>
<b>SI.</B> nempe incommoditas denique huc omnis redit<br>
si eveniat, quod di prohibeant, discessio.<br>
at si corrigitur, quot commoditates vide:<br>
principio amico filium restitueris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
570<br>
tibi generum firmum et filiae invenies virum.<br>
<b>CH.</B> quid istic? si ita istuc animum induxti esse utile,<br>
nolo tibi ullum commodum in me claudier.<br>
<b>SI.</B> merito te semper maxumi feci, Chreme.<br>
<b>CH.</B> sed quid ais? <b>SI.</B> quid? <b>CH.</B> qui scis eos nunc
discordare inter se? 575<br>
<b>SI.</B> ipsu' mihi Davo', qui intumust &lt;eo>rum consiliis, dixit;<br>
et is mihi persuadet nuptias quantum queam ut maturem.<br>
num censes faceret, filium nisi sciret eadem haec velle?<br>
tute adeo iam eius audies verba. [heus] evocate huc Davom.<br>
atque eccum video ipsum foras exire.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
580
</P>

<p>
<b>Davos Simo Chremes</B>
</P>

<p>
<b>&nbsp;&nbsp;&nbsp;&nbsp; DA.</B> Ad te ibam. <b>SI.</B> quidnamst?<br>
<b>DA.</B> quor uxor non accersitur? iam advesperascit. <b>SI.</B>
audin?<br>
ego dudum non nil veritu' sum, Dave, abs te ne faceres idem<br>
quod volgu' servorum solet, dolis ut me deluderes<br>
propterea quod amat filius. <b>DA.</B> egon istuc facerem? <b>SI.</B>
credidi,<br>
idque adeo metuens vos celavi quod nunc dicam. <b>DA.</B> quid? <b>SI.</B>
scies;&nbsp;&nbsp;&nbsp; 585<br>
nam propemodum habeo iam fidem. <b>DA.</B> tandem cognosti qui siem?<br>
<b>SI.</B> non fuerant nuptiae futurae. <b>DA.</B> quid? non? <b>SI.</B>
sed ea gratia<br>
simulavi vos ut pertemptarem. <b>DA.</B> quid ais? <b>SI.</B> sic res
est. <b>DA.</B> vide:<br>
numquam istuc quivi ego intellegere. vah consilium callidum!<br>
<b>SI.</B> hoc audi: ut hinc te intro ire iussi, opportune hic fit
mi obviam. <b>DA.</B> hem&nbsp;&nbsp; 590<br>
numnam perimu'? <b>SI.</B> narro huic quae tu dudum narrasti mihi.<br>
<b>DA.</B> quidnam audio? <b>SI.</B> gnatam ut det oro vixque id exoro.
<b>DA.</B>
occidi.<b>SI.</B> hem<br>
quid dixti? <b>DA.</B> optume inquam factum. <b>SI.</B> nunc per hunc
nullast mora.<br>
<b>CH.</B> domum modo ibo, ut adparetur dicam, atque huc renuntio.--<br>
<b>SI.</B> nunc te oro, Dave, quoniam solu' mi effecisti has nuptias
. .&nbsp;&nbsp;&nbsp; 595<br>
<b>DA.</B> ego vero solu'. <b>SI.</B> corrigere mihi gnatum porro enitere.<br>
<b>DA.</B> faciam hercle sedulo. <b>SI.</B> potes nunc, dum animus
inritatus est.<br>
<b>DA.</B> quiescas. <b>SI.</B> age igitur, ubi nunc est ipsu'? <b>DA.</B>
mirum ni domist.<br>
<b>SI.</B> ibo ad eum atque &lt;ea>dem haec quae tibi dixi dicam idem
illi.-- <b>DA.</B><br>
&nbsp;&nbsp;&nbsp;&nbsp; nullu' sum.<br>
quid causaest quin hinc in pistrinum recta proficiscar via?&nbsp;&nbsp;&nbsp;&nbsp;
600<br>
nil est preci loci relictum: iam perturbavi omnia:<br>
erum fefelli; in nuptias conieci erilem filium;<br>
feci hodie ut fierent, insperante hoc atque invito Pamphilo.<br>
em astutias! quod si quiessem, nil evenisset mali.<br>
sed eccum ipsum video: occidi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
605<br>
utinam mi[hi] esset aliquid hic quo nunc me praecipitem darem!
</P>

<p>
<b>Pamphilvs Davos</B>
</P>

<p>
<b>PA.</B> Vbi illic[e]st scelu' qui perdidit me? <b>DA.</B> perii.
<b>PA.</B>
atque hoc<br>
&nbsp;&nbsp;&nbsp;&nbsp; confiteor iure<br>
mi obtigisse, quandoquidem tam iners, tam nulli consili sum.<br>
servon fortunas meas me commisisse futtili!<br>
ego pretium ob stultitiam fero: sed inultum numquam id auferet.&nbsp;&nbsp;&nbsp;&nbsp;&nbsp;
610<br>
<b>DA.</B> posthac incolumem sat scio [fore] me, nunc si devito hoc
malum.<br>
<b>PA.</B> nam quid ego nunc dicam patri? negabon velle me, modo<br>
qui sum pollicitu' ducere? qua audacia id facere audeam?<br>
nec quid nunc me faciam scio. <b>DA.</B> nec mequidem, atque id ago
sedulo.<br>
dicam aliquid me inventurum, ut huic malo aliquam productem moram.&nbsp;&nbsp;&nbsp;&nbsp;&nbsp;
615<br>
<b>PA.</B> oh! <b>DA.</B> visu' sum <b>PA.</B> eho dum, bone vir, quid
ais? viden me<br>
&nbsp;&nbsp;&nbsp;&nbsp; consiliis tuis<br>
miserum inpeditum esse? <b>DA.</B> at iam expediam. <b>PA.</B> expedies?
<b>DA.</B>
certe,<br>
&nbsp;&nbsp;&nbsp;&nbsp; Pamphile.<br>
<b>PA.</B> nempe ut modo. <b>DA.</B> immo meliu' spero. <b>PA.</B>
oh tibi ego ut credam,<br>
&nbsp;&nbsp;&nbsp;&nbsp; furcifer?<br>
tu rem inpeditam et perditam restituas? em quo fretu' sim,<br>
qui me hodie ex tranquillissuma re coniecisti in nuptias.&nbsp;&nbsp;&nbsp;&nbsp;&nbsp;&nbsp;&nbsp;
620<br>
an non dixi esse hoc futurum? <b>DA.</B> dixti. <b>PA.</B> quid meritu's?
<b>DA.</B>
crucem.<br>
sed sine paullulum ad me redeam: iam aliquid dispiciam. <b>PA.</B>
ei mihi,<br>
quom non habeo spatium ut de te sumam supplicium ut volo!<br>
namque hoc tempu' praecavere mihi me, haud te ulcisci sinit.
</P>

<p>
<b>ACTVS IV</B>
</P>

<p>
<b>Charinvs Pamphilvs Davos</B>
</P>

<p>
<b>CH.</B> Hoccinest credibile aut memorabile,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
625<br>
tanta vecordia innata quoiquam ut siet<br>
ut malis gaudeant atque ex incommodis<br>
alterius sua ut comparent commoda? ah<br>
idnest verum? immo id est genus hominum pessumum in<br>
denegando modo quis pudor paullum adest;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
630<br>
post ubi tempu' promissa iam perfici,<br>
tum coacti necessario se aperiunt,<br>
et timent et tamen res premit denegare;<br>
ibi tum eorum inpudentissuma oratiost<br>
"quis tu es? quis mihi es? quor meam tibi? heus&nbsp;&nbsp;&nbsp;&nbsp;&nbsp;
635<br>
proxumus sum egomet mihi."<br>
at tamen "ubi fides?" si roges,<br>
nil pudet hic, ubi opus [est]; illi ubi<br>
nil opust, ibi verentur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
638a<br>
sed quid agam? adeon ad eum et cum eo iniuriam hanc expostulem?<br>
ingeram mala multa? atque aliqui' dicat "nil promoveris":<br>
multum: molestu' certe &lt;ei> fuero atque animo morem gessero.<br>
<b>PA.</B> Charine, et me et te inprudens, nisi quid di respiciunt,
perdidi.<br>
<b>CH.</B> itane "inprudens"? tandem inventast causa: solvisti fidem.<br>
<b>PA.</B> quid "tandem"? <b>CH.</B> etiamnunc me ducere istis dictis
postulas?<br>
<b>PA.</B> quid istuc est? <b>CH.</B> postquam me amare dixi, conplacitast
tibi.&nbsp; 645<br>
heu me miserum qui tuom animum ex animo spectavi meo!<br>
<b>PA.</B> falsus es. <b>CH.</B> non tibi sat esse hoc solidum visumst
gaudium,<br>
nisi me lactasses amantem et falsa spe produceres?<br>
habeas. <b>PA.</B> habeam? ah nescis quantis in malis vorser miser<br>
quantasque hic s&lt;ui>s consiliis mihi conflavit sollicitudines&nbsp;&nbsp;&nbsp;&nbsp;&nbsp;&nbsp;
650<br>
meu' carnufex. <b>CH.</B> quid istuc tam mirumst de te si exemplum
capit?<br>
<b>PA.</B> haud istuc dicas, si cognoris vel me vel amorem meum.<br>
<b>CH.</B> scio: cum patre altercasti dudum et is nunc propterea tibi<br>
suscenset nec te quivit hodie cogere illam ut duceres.<br>
<b>PA.</B> immo etiam, quo tu minu' scis aerumnas meas,&nbsp;&nbsp;&nbsp;&nbsp;&nbsp;
655<br>
haec nuptiae non adparabantur mihi<br>
nec postulabat nunc quisquam uxorem dare.<br>
<b>CH.</B> scio: tu coactu' tua voluntate es. <b>PA.</B> mane:<br>
nondum scis. <b>CH.</B> scio equidem illam ducturum esse te.<br>
<b>PA.</B> quor me enicas? hoc audi: numquam destitit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
660<br>
instare ut dicerem me ducturum patri;<br>
suadere orare usque adeo donec perpulit.<br>
<b>CH.</B> quis homo istuc? <b>PA.</B> Davo' . . <b>CH.</B> Davos?
<b>PA.</B>
interturbat. <b>CH.</B><br>
&nbsp;&nbsp;&nbsp; quam ob rem? <b>PA.</B> nescio;<br>
nisi mihi d&lt;eo>s sati' scio fuisse iratos qui auscultaverim.<br>
<b>CH.</B> factum hoc est, Dave? <b>DA.</B> factum. <b>CH.</B> hem
quid ais? scelus! 665<br>
at tibi di dignum factis exitium duint!<br>
eho dic mi, si omnes hunc coniectum in nuptias<br>
inimici vellent, quod nisi hoc consilium darent?<br>
<b>DA.</B> deceptu' sum, at non defetigatus. <b>PA.</B> scio.<br>
<b>DA.</B> hac non successit, alia adoriemur via:&nbsp;&nbsp;&nbsp;&nbsp;&nbsp;&nbsp;&nbsp;&nbsp;
670<br>
nisi si id putas, quia primo processit parum,<br>
non posse iam ad salutem convorti hoc malum.<br>
<b>PA.</B> immo etiam; nam sati' credo, si advigilaveris,<br>
ex unis geminas mihi conficies nuptias.<br>
<b>DA.</B> ego, Pamphile, hoc tibi pro servitio debeo,&nbsp;&nbsp;&nbsp;&nbsp;&nbsp;
675<br>
conari manibu' pedibu' noctesque et dies,<br>
capitis periclum adire, dum prosim tibi;<br>
tuomst, siquid praeter spem evenit, mi ignoscere.<br>
parum succedit quod ago; at facio sedulo.<br>
vel meliu' tute reperi, me missum face.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
680<br>
<b>PA.</B> cupio: restitue in quem me accepisti locum.<br>
<b>DA.</B> faciam. <b>PA.</B> at iam hoc opust. <b>DA.</B> em . . sed
mane; concrepuit a<br>
&nbsp;&nbsp;&nbsp;&nbsp; Glycerio ostium.<br>
<b>PA.</B> nil ad te. <b>DA.</B> quaero. <b>PA.</B> hem nuncin demum?
<b>DA.</B>
at iam hoc tibi<br>
&nbsp;&nbsp;&nbsp;&nbsp; inventum dabo.
</P>

<p>
<b>Mysis Pamphilvs Charinvs Davos</B>
</P>

<p>
<b>MY.</B> Iam ubi ubi erit, inventum tibi curabo et mecum adductum<br>
t&lt;uo>m Pamphilum: modo tu, anime mi, noli te macerare.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
685<br>
<b>PA.</B> Mysis. <b>MY.</B> quis est? &lt;e>hem Pamphile, optume mihi
te offers. <b>PA.</B><br>
&nbsp;&nbsp;&nbsp;&nbsp; quid &lt;id> est?<br>
<b>MY.</B> orare iussit, si se ames, era, iam ut ad sese venias:<br>
videre te ait cupere. <b>PA.</B> vah perii: hoc malum integrascit.<br>
sicin me atque illam opera tua nunc miseros sollicitari[er]!<br>
nam idcirco accersor nuptias quod mi adparari sensit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
690<br>
<b>CH.</B> quibu' quidem quam facile potuerat quiesci, si hic quiesset!<br>
<b>DA.</B> age, si hic non insanit satis sua sponte, instiga. <b>MY.</B>
atque edepol<br>
ea res est, proptereaque nunc misera in maerorest. <b>PA.</B> Mysis,<br>
per omnis tibi adiuro deos numquam &lt;ea>m me deserturum,<br>
non si capiundos mihi sciam esse inimicos omnis homines.&nbsp;&nbsp;&nbsp;
695<br>
hanc mi expetivi: contigit; conveniunt mores: valeant<br>
qui inter nos discidium volunt: hanc nisi mors mi adimet nemo.<br>
<b>MY.</B> resipisco. <b>PA.</B> non Apollinis mage verum atque hoc
responsumst.<br>
si poterit fieri ut ne pater per me stetisse credat<br>
quo minus haec fierent nuptiae, volo; sed si id non poterit,&nbsp;&nbsp;&nbsp;&nbsp;&nbsp;&nbsp;
700<br>
id faciam, in proclivi quod est, per me stetisse ut credat.<br>
quis videor? <b>CH.</B> miser, aeque atque ego. <b>DA.</B> consilium
quaero. <b>PA.</B>forti's!<br>
scio quid conere. <b>DA.</B> hoc ego tibi profecto effectum reddam.<br>
<b>PA.</B> iam hoc opus est. <b>DA.</B> quin iam habeo. <b>CH.</B>
quid est? <b>DA.</B> huic, non<br>
&nbsp;&nbsp;&nbsp;&nbsp; tibi habeo, ne erres.<br>
<b>CH.</B> sat habeo. <b>PA.</B> quid facies? cedo. <b>DA.</B> dies
[hic] mi ut sati' sit vereor&nbsp; 705<br>
ad agendum: ne vacuom esse me nunc ad narrandum credas:<br>
proinde hinc vos amolimini; nam mi inpedimento estis.<br>
<b>PA.</B> ego hanc visam.-- <b>DA.</B> quid tu? quo hinc te agis?
<b>CH.</B>
verum vis<br>
&nbsp;&nbsp;&nbsp;&nbsp; dicam? <b>DA.</B> immo etiam:<br>
narrationis incipit mi initium.<b> CH.</B> quid me fiet?<br>
<b>DA.</B> eho tu inpudens, non satis habes quod tibi dieculam addo,&nbsp;&nbsp;&nbsp;&nbsp;
710<br>
quantum huic promoveo nuptias? <b>CH.</B> Dave, at tamen . . <b>DA.</B>
quid ergo?<br>
<b>CH.</B> ut ducam. <b>DA.</B> ridiculum. <b>CH.</B> huc face ad me
[ut] venias, siquid<br>
&nbsp;&nbsp;&nbsp; poteris.<br>
<b>DA.</B> quid veniam? nil habeo. <b>CH.</B> at tamen, siquid. <b>DA.</B>
age veniam. <b>CH.</B> siquid,<br>
domi ero.-- <b>DA.</B> tu, Mysis, dum exeo, parumper me opperire hic.<br>
<b>MY.</B> quapropter? <b>DA.</B> ita factost opus. <b>MY.</B> matura.
<b>DA.</B>
iam inquam hic adero.&nbsp;&nbsp; 715<br>
&nbsp;
</P>

<p>

</P>

<p>
<b>Mysis Davos</B>
</P>

<p>
<b>MY.</B> Nilne esse proprium quoiquam! di vostram fidem!<br>
summum bonum esse erae putabam hunc Pamphilum,<br>
amicum, amatorem, virum in quovis loco<br>
paratum; verum ex &lt;eo> nunc misera quem capit<br>
laborem! facile hic plus malist quam illic boni.&nbsp;&nbsp;&nbsp;&nbsp;&nbsp;
720<br>
sed Davos exit. mi homo, quid istuc obsecrost?<br>
quo portas puerum? <b>DA.</B> Mysis, nunc opus est tua<br>
mihi ad hanc rem exprompta memoria atque astutia.<br>
<b>MY.</B> quidnam incepturu's? <b>DA.</B> accipe a me hunc ocius<br>
atque ante nostram ianuam adpone. <b>MY.</B> obsecro,&nbsp;&nbsp;&nbsp;&nbsp;&nbsp;
725<br>
humine? <b>DA.</B> ex ara hinc sume verbenas tibi<br>
atque &lt;ea>s substerne. <b>MY.</B> quam ob rem id tute non facis?<br>
<b>DA.</B> quia, si forte opu' sit ad erum iurandum mihi<br>
non adposisse, ut liquido possim. <b>MY.</B> intellego:<br>
nova nunc religio in te istaec incessit. cedo!&nbsp;&nbsp;&nbsp;&nbsp;&nbsp;&nbsp;
730<br>
<b>DA.</B> move ocius te, ut quid agam porro intellegas.<br>
pro Iuppiter! <b>MY.</B> quid est? <b>DA.</B> sponsae pater intervenit.<br>
repudio quod consilium primum intenderam.<br>
<b>MY.</B> nescio quid narres. <b>DA.</B> ego quoque hinc ab dextera<br>
venire me adsimulabo: tu ut subservias&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
735<br>
orationi, ut quomque opu' sit, verbis vide.<br>
<b>MY.</B> ego quid agas nil intellego; sed siquid est<br>
quod mea opera opu' sit vobis, [a]ut tu plus vides,<br>
manebo, nequod vostrum remorer commodum.
</P>

<p>
<b>Chremes Mysis Davos</B>
</P>

<p>
<b>CH.</B> Revortor, postquam quae opu' fuere ad nuptias&nbsp;&nbsp;&nbsp;&nbsp;&nbsp;&nbsp;
740<br>
gnatae paravi, ut iubeam accersi. sed quid hoc?<br>
puer herclest. mulier, tun posisti hunc? <b>MY.</B> ubi illic est?<br>
<b>CH.</B> non mihi respondes? <b>MY.</B> nusquam est. vae miserae
mihi!<br>
reliquit me homo atque abiit. <b>DA.</B> di vostram fidem,<br>
quid turbaest apud forum! quid illi hominum litigant!&nbsp;&nbsp;&nbsp;&nbsp;&nbsp;&nbsp;
745<br>
tum annona carast. (quid dicam aliud nescio.)<br>
<b>MY.</B> quor tu obsecro hic me solam? <b>DA.</B> hem quae haec est
fabula?<br>
eho Mysis, puer hic undest? quisve huc attulit?<br>
<b>MY.</B> satin sanu's qui me id rogites? <b>DA.</B> quem ego igitur
rogem<br>
qui hic neminem alium videam? <b>CH.</B> miror unde sit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
750<br>
<b>DA.</B> dictura es quod rogo? <b>MY.</B> au! <b>DA.</B> concede
ad dexteram.<br>
<b>MY.</B> deliras: non tute ipse . . ? <b>DA.</B> verbum si mihi<br>
unum praeter quam quod te rogo faxis: cave!<br>
male dicis? undest? dic clare. <b>MY.</B> a nobis. <b>DA.</B> hahae!<br>
mirum vero inpudenter mulier si facit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
755<br>
meretrix! <b>CH.</B> ab Andriast [ancilla] haec, quantum intellego.<br>
<b>DA.</B> adeon videmur vobis esse idonei<br>
in quibu' sic inludati'? <b>CH.</B> veni in tempore.<br>
<b>DA.</B> propera adeo puerum tollere hinc ab ianua.<br>
mane: cave quoquam ex istoc excessis loco!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
760<br>
<b>MY.</B> di te eradicent! ita me miseram territas.<br>
<b>DA.</B> tibi ego dico an non? <b>MY.</B> quid vis? <b>DA.</B> at
etiam rogas?<br>
cedo, quoium puerum hic adposisti? dic mihi.<br>
<b>MY.</B> tu nescis? <b>DA.</B> mitte id quod scio: dic quod rogo.<br>
<b>MY.</B> vostri. <b>DA.</B> quoi(u)s nostri? <b>MY.</B> Pamphili.
<b>DA.</B>
hem quid? Pamphili?&nbsp;&nbsp;&nbsp; 765<br>
<b>MY.</B> eho an non est? <b>CH.</B> recte ego has semper fugi nuptias.<br>
<b>DA.</B> o facinus animadvortendum! <b>MY.</B> quid clamitas?<br>
<b>DA.</B> quemne ego heri vidi ad vos adferri vesperi?<br>
<b>MY.</B> o hominem audacem! <b>DA.</B> verum: vidi Cantharam<br>
suffarcinatam. <b>MY.</B> dis pol habeo gratiam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
770<br>
quom in pariundo aliquot adfuerunt liberae.<br>
<b>DA.</B> ne illa illum haud novit quoiu' causa haec incipit:<br>
"Chremes si positum puerum ante aedis viderit,<br>
s&lt;ua>m gnatam non dabit": tanto hercle mage dabit.<br>
<b>CH.</B> non hercle faciet. <b>DA.</B> nunc adeo, ut tu sis sciens,&nbsp;&nbsp;
775<br>
nisi puerum tolli' iam ego hunc in mediam viam<br>
provolvam teque ibidem pervolvam in luto.<br>
<b>MY.</B> tu pol homo non es sobrius. <b>DA.</B> fallacia<br>
alia aliam trudit: iam susurrari audio<br>
civem Atticam esse hanc. <b>CH.</B> hem. <b>DA.</B> "coactus legibus&nbsp;&nbsp;
780<br>
eam uxorem ducet." <b>MY.</B> au obsecro, an non civis est?<br>
<b>CH.</B> iocularium in malum insciens paene incidi.<br>
<b>DA.</B> quis hic loquitur? o Chreme, per tempus advenis:<br>
ausculta. <b>CH.</B> audivi iam omnia. <b>DA.</B> an&lt;ne> haec tu
omnia?<br>
<b>CH.</B> audivi, inquam, a principio. <b>DA.</B> audistin, obsecro?
hem&nbsp; 785<br>
scelera! hanc iam oportet in cruciatum hinc abripi.<br>
hic est ille: non te credas Davom ludere.<br>
<b>MY.</B> me miseram! nil pol falsi dixi, mi senex.<br>
<b>CH.</B> novi omnem rem. est Simo intus? <b>DA.</B> est.-- <b>MY.</B>
ne me atti[n]gas,<br>
sceleste. si pol Glycerio non omnia haec . .&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
790<br>
<b>DA.</B> eho inepta, nescis quid sit actum? <b>MY.</B> qui sciam?<br>
<b>DA.</B> hic socer est. alio pacto haud poterat fieri<br>
ut sciret haec quae voluimus. <b>MY.</B> praediceres.<br>
<b>DA.</B> paullum interesse censes ex animo omnia,<br>
ut fert natura, facias an de industria?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
795
</P>

<p>
<b>Crito Mysis Davos</B>
</P>

<p>
<b>CR.</B> In hac habitasse platea dictumst Chrysidem,<br>
quae sese inhoneste optavit parere hic ditias<br>
potius quam honeste in patria pauper viveret:<br>
ei(u)s morte ea ad me lege redierunt bona.<br>
sed quos perconter video: salvete. <b>MY.</B> obsecro,&nbsp;&nbsp;&nbsp;&nbsp;&nbsp;
800<br>
quem video? estne hic Crito sobrinu' Chrysidis?<br>
is est. <b>CR.</B> o Mysis, salve! <b>MY.</B> salvo' sis, Crito.<br>
<b>CR.</B> itan Chrysis? hem. <b>MY.</B> nos quidem pol miseras perdidit.<br>
<b>CR.</B> quid vos? quo pacto hic? satine recte? <b>MY.</B> nosne?
sic<br>
ut quimus, aiunt, quando ut volumu' non licet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
805<br>
<b>CR.</B> quid Glycerium? iam hic s&lt;uo>s parentis repperit?<br>
<b>MY.</B> utinam! <b>CR.</B> an nondum etiam? haud auspicato huc me
appuli;<br>
nam pol, si id scissem, numquam huc tetulissem pedem.<br>
semper eiu' dictast esse haec atque habitast soror;<br>
quae illi(u)s fuere possidet: nunc me hospitem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
810<br>
litis sequi quam id mihi sit facile atque utile<br>
aliorum exempla commonent. simul arbitror<br>
iam aliquem esse amicum et defensorem &lt;ei>; nam fere<br>
grandi[us]cula iam profectast illinc: clamitent<br>
me sycophantam, hereditatem persequi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
815<br>
mendicum. tum ipsam despoliare non lubet.<br>
<b>MY.</B> o optume hospes! pol, Crito, antiquom obtines.<br>
<b>CR.</B> duc me ad eam, quando huc veni, ut videam. <b>MY.</B> maxume.<br>
<b>DA.</B> sequar hos: nolo me in tempore hoc videat senex.<br>
&nbsp;
</P>

<p>

</P>

<p>
<b>ACTVS V</B>
</P>

<p>
<b>Chremes Simo</B>
</P>

<p>
<b>CH.</B> Sati' iam sati', Simo, spectata erga te amicitiast mea;&nbsp;&nbsp;&nbsp;&nbsp;&nbsp;
820<br>
sati' pericli incepi adire: orandi iam finem face.<br>
dum studeo obsequi tibi, paene inlusi vitam filiae.<br>
<b>SI.</B> immo enim nunc quom maxume abs te postulo atque oro, Chreme,<br>
ut beneficium verbis initum dudum nunc re comprobes.<br>
<b>CH.</B> vide quam iniquo' sis prae studio: dum id efficias quod
lubet,&nbsp;&nbsp; 825<br>
neque modum benignitati' neque quid me ores cogitas;<br>
nam si cogites remittas iam me onerare iniuriis.<br>
<b>SI.</B> quibus? <b>CH.</B> at rogitas? perpulisti me ut homini adulescentulo<br>
in alio occupato amore, abhorrenti ab re uxoria,<br>
filiam ut darem in seditionem atque in incertas nuptias,&nbsp;&nbsp;&nbsp;&nbsp;
830<br>
eiu' labore atque eiu' dolore gnato ut medicarer tuo.<br>
impetrasti: incepi, dum res tetulit. nunc non fert: feras.<br>
illam hinc civem esse aiunt; puer est natu': nos missos face.<br>
<b>SI.</B> per ego te d&lt;eo>s oro, ut ne illis animum inducas credere,<br>
quibus id maxume utilest illum esse quam deterrumum.&nbsp;&nbsp;&nbsp;&nbsp;&nbsp;&nbsp;&nbsp;
835<br>
nuptiarum gratia haec sunt ficta atque incepta omnia.<br>
ubi ea causa quam ob rem haec faciunt erit adempta his, desinent.<br>
<b>CH.</B> erras: cum Davo egomet vidi iurgantem ancillam. <b>SI.</B>
scio. <b>CH.</B> at<br>
vero voltu, quom ibi me adesse neuter tum praesenserant.<br>
<b>SI.</B> credo et id facturas Davo' dudum praedixit mihi; et&nbsp;&nbsp;&nbsp;&nbsp;&nbsp;&nbsp;&nbsp;
840<br>
nescio qui &lt;i>d tibi sum oblitus hodie, ac volui, dicere.
</P>

<p>
<b>Davos Chremes Simo Dromo</B>
</P>

<p>
<b>DA.</B> Animo nunciam otioso esse impero. <b>CH.</B> em Davom tibi!<br>
<b>SI.</B> unde egreditur? <b>DA.</B> meo praesidio atque hospiti'.
<b>SI.</B>
quid illud malist?<br>
<b>DA.</B> ego commodiorem hominem adventum tempu' non vidi. <b>SI.</B>
scelus,<br>
quemnam hic laudat? <b>DA.</B> omni' res est iam in vado. <b>SI.</B>
cesso adloqui?&nbsp;&nbsp;&nbsp;&nbsp;&nbsp;&nbsp;&nbsp; 845<br>
<b>DA.</B> erus est: quid agam? <b>SI.</B> o salve, bone vir. <b>DA.</B>
ehem Simo, o noster<br>
&nbsp;&nbsp;&nbsp;&nbsp; Chreme,<br>
omnia adparata iam sunt intu'. <b>SI.</B> curasti probe.<br>
<b>DA.</B> ubi voles accerse. <b>SI.</B> bene sane; id enimvero hinc
nunc abest.<br>
etiam tu hoc respondes quid istic tibi negotist? <b>DA.</B> mihin?
<b>SI.</B>
ita.<br>
<b>DA.</B> mihin? <b>SI.</B> tibi ergo. <b>DA.</B> modo introii. <b>SI.</B>
quasi ego quam dudum rogem.&nbsp; 850<br>
<b>DA.</B> cum t&lt;uo> gnato una. <b>SI.</B> anne est intu' Pamphilu'?
crucior miser!<br>
eho non tu dixti esse inter eos inimicitias, carnufex?<br>
<b>DA.</B> sunt. <b>SI.</B> quor igitur hic est? <b>CH.</B> quid illum
censes? cum illa litigat.<br>
<b>DA.</B> immo vero indignum, Chreme, iam facinu' faxo ex me audies.<br>
nescioquis senex modo venit, ellum, confidens catus:&nbsp;&nbsp;&nbsp;&nbsp;&nbsp;&nbsp;
855<br>
quom faciem videas, videtur esse quantivis preti:<br>
tristi' severitas inest in voltu atque in verbis fides.<br>
<b>SI.</B> quidnam adportat? <b>DA.</B> nil equidem nisi quod illum
audivi dicere.<br>
<b>SI.</B> quid ait tandem? <b>DA.</B> Glycerium se scire civem esse
Atticam. <b>SI.</B> hem<br>
Dromo, Dromo. <b>DA.</B> quid est? <b>SI.</B> Dromo. <b>DA.</B> audi.
<b>SI.</B>
verbum si&nbsp;&nbsp;&nbsp;&nbsp;&nbsp;&nbsp; 860<br>
&nbsp;&nbsp;&nbsp;&nbsp;&nbsp; addideris . . ! Dromo.<br>
<b>DA.</B> audi obsecro. <b>DR.</B> quid vis? <b>SI.</B> sublimem intro
rape hunc, quantum<br>
&nbsp;&nbsp;&nbsp;&nbsp;&nbsp; potest.<br>
<b>DR.</B> quem? <b>SI.</B> Davom. <b>DA.</B> quam ob rem? <b>SI.</B>
quia lubet. rape inquam.<br>
<b>&nbsp;&nbsp;&nbsp; DA.</B> quid feci? <b>SI.</B> rape.<br>
<b>DA.</B> si quicquam invenies me mentitum, occidito. <b>SI.</B> nil
audio.<br>
<b>DR.</B> ego iam te commotum reddam. <b>DA.</B> tamen etsi hoc verumst?
<b>SI.</B>
tamen.<br>
cura adservandum vinctum, atque audin? quadrupedem constringito. 865<br>
age nunciam: ego pol hodie, si vivo, tibi<br>
ostendam erum quid sit pericli fallere,<br>
et illi patrem. <b>CH.</B> ah ne saevi tanto opere. <b>SI.</B> o Chreme,<br>
pietatem gnati! nonne te miseret mei?<br>
tantum laborem capere ob talem filium!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
870<br>
age Pamphile, exi Pamphile: ecquid te pudet?
</P>

<p>
<b>Pamphilvs Simo Chremes</B>
</P>

<p>
<b>PA.</B> Quis me volt? perii, pater est. <b>SI.</B> quid ais, omnium
. . ? <b>CH.</B> ah<br>
rem potius ipsam dic ac mitte male loqui.<br>
<b>SI.</B> quasi quicquam in hunc iam graviu' dici possiet.<br>
&lt;ai>n tandem, civi' Glyceriumst? <b>PA.</B> ita praedicant.&nbsp;&nbsp;&nbsp;
875<br>
<b>SI.</B> "ita praedicant"? o ingentem confidentiam!<br>
num cogitat quid dicat? num facti piget?<br>
vide num ei(u)s color pudori' signum usquam indicat.<br>
adeo[n] inpotenti esse animo ut praeter civium<br>
morem atque legem et s&lt;ui> voluntatem patris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
880<br>
tamen hanc habere studeat cum summo probro!<br>
<b>PA.</B> me miserum! <b>SI.</B> hem modone id demum sensti, Pamphile?<br>
olim istuc, olim quom ita animum induxti tuom,<br>
quod cuperes aliquo pacto efficiundum tibi,<br>
&lt;eo>dem die istuc verbum vere in te accidit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
885<br>
sed quid ego? quor me excrucio? quor me macero?<br>
quor meam senectutem huius sollicito amentia?<br>
an ut pro hui(u)s peccatis ego supplicium sufferam?<br>
immo habeat, valeat, vivat cum illa. <b>PA.</B> mi pater!<br>
<b>SI.</B> quid "mi pater"? quasi tu huius indigeas patris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;
890<br>
domus uxor liberi inventi invito patre;<br>
adducti qui illam hinc civem dicant: viceris.<br>
<b>PA.</B> pater, licetne pauca? <b>SI.</B> quid dices mihi? <b>CH.</B>
at<br>
tamen, Simo, audi. <b>SI.</B> ego audiam? quid audiam,<br>
Chreme? <b>CH.</B> at tandem dicat. <b>SI.</B> age dicat, sino.&nbsp;&nbsp;&nbsp;&nbsp;
895<br>
<b>PA.</B> ego me amare hanc fateor; si id peccarest, fateor id quoque.<br>
tibi, pater, me dedo: quidvis oneris inpone, impera.<br>
vis me uxorem ducere? hanc vis [a]mittere? ut potero feram.<br>
hoc modo te obsecro, ut ne credas a me adlegatum hunc senem:<br>
sine me expurgem atque illum huc coram adducam. <b>SI.</B> adducas?
<b>PA.</B>
900<br>
&nbsp;&nbsp;&nbsp;&nbsp;&nbsp; sine, pater.<br>
<b>CH.</B> aequom postulat: da veniam. <b>PA.</B> sine te hoc exorem.
<b>SI.</B>
sino.<br>
quidvis cupio dum ne ab hoc me falli comperiar, Chreme.<br>
<b>CH.</B> pro peccato magno paullum supplici satis est patri.
</P>

<p>
<b>Crito Chremes Simo Pamphilvs</B>
</P>

<p>
<b>CR.</B> Mitte orare. una harum quaevis causa me ut faciam monet,<br>
vel tu vel quod verumst vel quod ipsi cupio Glycerio.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
905<br>
<b>CH.</B> Andrium ego Critonem video? certe is est. <b>CR.</B> salvo'
sis, Chreme.<br>
<b>CH.</B> quid tu Athenas insolens? <b>CR.</B> evenit. sed hicinest
Simo?<br>
<b>CH.</B> hic. <b>CR.</B> Simo . . <b>SI.</B> men quaeris? eho tu,
Glycerium hinc civem<br>
&nbsp;&nbsp;&nbsp;&nbsp; esse ais?<br>
<b>CR.</B> tu negas? <b>SI.</B> itane huc paratus advenis? <b>CR.</B>
qua re? <b>SI.</B> rogas?<br>
tune inpune haec facias? tune hic homines adulescentulos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
910<br>
inperitos rerum, eductos libere, in fraudem inlicis?<br>
sollicitando et pollicitando &lt;eo>rum animos lactas? <b>CR.</B> sanun
es?<br>
<b>SI.</B> ac meretricios amores nuptiis conglutinas?<br>
<b>PA.</B> perii, metuo ut substet hospes. <b>CH.</B> si, Simo, hunc
noris satis,<br>
non ita arbitrere: bonus est hic vir. <b>SI.</B> hic vir sit bonus?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
915<br>
itane adtemperate evenit, hodie in ipsis nuptiis<br>
ut veniret, ant(e)hac numquam? est vero huic credundum, Chreme.<br>
<b>PA.</B> ni metuam patrem, habeo pro illa re illum quod moneam probe.<br>
<b>SI.</B> sycophanta. <b>CR.</B> hem. <b>CH.</B> sic, Crito, est hic:
mitte. <b>CR.</B> videat<br>
&nbsp;&nbsp;&nbsp;&nbsp; qui siet.<br>
si mihi perget quae volt dicere, ea quae non volt audiet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
920<br>
ego istaec moveo aut curo? non tu t&lt;uo>m malum aequo animo feras!<br>
nam ego quae dico vera an falsa audierim iam sciri potest.<br>
Atticus quidam olim navi fracta ad Andrum eiectus est<br>
et istaec una parva virgo. tum ille egens forte adplicat<br>
primum ad Chrysidis patrem se. <b>SI.</B> fabulam inceptat. <b>CH.</B>
sine.&nbsp; 925<br>
<b>CR.</B> itane vero obturbat? <b>CH.</B> perge. <b>CR.</B> Tu --
is mihi cognatus fuit<br>
qui &lt;eu>m recepit. ibi ego audivi ex illo sese esse Atticum.<br>
is ibi mortuost. <b>CH.</B> ei(u)s nomen? <b>CR.</B> nomen tam cito?
Phania? hem<br>
perii! verum hercle opinor f&lt;ui>sse Phaniam; hoc certo scio,<br>
Rhamnusium se aiebat esse. <b>CH.</B> o Iuppiter! <b>CR.</B> eadem
haec, Chreme,&nbsp;&nbsp; 930<br>
multi alii in Andro tum audi[ve]re. <b>CH.</B> utinam id sit quod spero!
eho dic mihi,<br>
quid eam tum? suamne esse aibat? <b>CR.</B> non. <b>CH.</B> quoiam
igitur? <b>CR.</B><br>
&nbsp;&nbsp;&nbsp;&nbsp; fratri' filiam.<br>
<b>CH.</B> certe meast. <b>CR.</B> quid ais? <b>SI.</B> quid tu ais?
<b>PA.</B>
arrige auris, Pamphile!<br>
<b>SI.</B> qui credi'? <b>CH.</B> Phania illic frater meu' fuit. <b>SI.</B>
noram et scio.<br>
<b>CH.</B> is bellum hinc fugiens meque in Asiam persequens proficiscitur:&nbsp;&nbsp;&nbsp;&nbsp;&nbsp;
935<br>
tum illam relinquere hic est veritus.~ postilla nunc primum audio<br>
quid illo sit factum. <b>PA.</B> vix sum apud me: ita animu' commotust
metu<br>
spe gaudio, mirando tanto tam repentino hoc bono.<br>
<b>SI.</B> ne istam multimodis t&lt;ua>m inveniri gaudeo. <b>PA.</B>
credo, pater.<br>
<b>CH.</B> at mi unu' scrupulus etiam restat qui me male habet. <b>PA.</B>
dignus es&nbsp;&nbsp;&nbsp;&nbsp; 940<br>
cum t&lt;ua> religione, odium: nodum in scirpo quaeri'. <b>CR.</B>
quid istuc est?<br>
<b>CH.</B> nomen non convenit. <b>CR.</B> fuit hercle huic aliud parvae.
<b>CH.</B>
quod, Crito?<br>
numquid meministi? <b>CR.</B> id quaero. <b>PA.</B> egon huiu' memoriam
patiar meae<br>
voluptati obstare, quom ego possim in hac re medicari mihi?<br>
heus, Chreme, quod quaeri', Pasibulast. <b>CH.</B> ipsa &lt;ea>st.
<b>CR.</B>
east.&nbsp;&nbsp;&nbsp; 945<br>
<b>PA.</B> ex ipsa miliens audivi. <b>SI.</B> omnis nos gaudere hoc,
Chreme,<br>
te credo credere. <b>CH.</B> ita me di ament, credo. <b>PA.</B> quod
restat, pater . .<br>
<b>SI.</B> iamdudum res redduxit me ipsa in gratiam. <b>PA.</B> o lepidum
patrem!<br>
de uxore, ita ut possedi, nil mutat Chremes? <b>CH.</B> causa optumast;<br>
nisi quid pater ait aliud. <b>PA.</B> nempe id. <b>SI.</B> scilicet.
<b>CH.</B>
dos, Pamphile, est&nbsp;&nbsp;&nbsp;&nbsp; 950<br>
decem talenta. <b>PA.</B> accipio. <b>CH.</B> propero ad filiam. eho
mecum, Crito;<br>
nam illam me credo haud nosse.-- <b>SI.</B> quor non illam huc transferri
iubes?<br>
<b>PA.</B> recte admones: Davo ego istuc dedam iam negoti. <b>SI.</B>
non potest.<br>
<b>PA.</B> qui? <b>SI.</B> quia habet aliud magis ex sese et maiu'.
<b>PA.</B>
quidnam? <b>SI.</B> vinctus est.<br>
<b>PA.</B> pater, non recte vinctust. <b>SI.</B> haud ita iussi. <b>PA.</B>
iube solvi, obsecro.&nbsp;&nbsp;&nbsp;&nbsp; 955<br>
<b>SI.</B> age fiat. <b>PA.</B> at matura. <b>SI.</B> eo intro. <b>PA.</B>
o faustum et felicem diem!
</P>

<p>
<b>Charinvs Pamphilvs Davos</B>
</P>

<p>
<b>CH.</B> Proviso quid agat Pamphilus. atque eccum. <b>PA.</B> aliquis
fors[itan] me putet<br>
non putare hoc verum, at mihi nunc sic esse hoc verum lubet.<br>
ego d&lt;eo>rum vitam propterea sempiternam esse arbitror<br>
quod voluptates &lt;eo>rum propriae sunt; nam mi inmortalitas&nbsp;&nbsp;&nbsp;
960<br>
partast, si nulla aegritudo huic gaudio intercesserit.<br>
sed quem ego mihi potissumum optem, nunc quoi haec narrem, dari?<br>
<b>CH.</B> quid illud gaudist? <b>PA.</B> Davom video. nemost quem
mallem omnium;<br>
nam hunc scio mea solide solum gavisurum gaudia.<br>
<b>DA.</B> Pamphilus ubinam hic est? <b>PA.</B> Dave. <b>DA.</B> quis
homost? <b>PA.</B> ego sum.&nbsp;&nbsp; 965<br>
<b>&nbsp;&nbsp;&nbsp;&nbsp; DA.</B> o Pamphile.<br>
<b>PA.</B> nescis quid mi obtigerit. <b>DA.</B> certe; sed quid mihi
obtigerit scio.<br>
<b>PA.</B> et quidem ego. <b>DA.</B> more hominum evenit ut quod sim
nanctus mali<br>
priu' rescisceres tu quam ego illud quod tibi evenit boni.<br>
<b>PA.</B> Glycerium mea s&lt;uo>s parentis repperit. <b>DA.</B> factum
bene. <b>CH.</B> hem.<br>
<b>PA.</B> pater amicu' summu' nobis. <b>DA.</B> quis? <b>PA.</B> Chremes.
<b>DA.</B>
narras probe. 970<br>
<b>PA.</B> nec mora ullast quin eam uxorem ducam. <b>CH.</B> num illic
somniat<br>
ea quae vigilans voluit? <b>PA.</B> tum de puero, Dave . . <b>DA.</B>
ah desine!<br>
solus est quem diligant di. <b>CH.</B> salvo' sum si haec vera sunt.<br>
conloquar. <b>PA.</B> quis homost? [o] Charine, in tempore ipso mi
advenis.<br>
<b>CH.</B> bene factum. <b>PA.</B> audisti[n]? <b>CH.</B> omnia. age,
me in t&lt;ui>s&nbsp;&nbsp;&nbsp;&nbsp;&nbsp; 975<br>
&nbsp;&nbsp;&nbsp;&nbsp; secundis respice.<br>
tuos est nunc Chremes: facturum quae voles scio esse omnia.<br>
<b>PA.</B> memini: atque adeo longumst illum me exspectare dum exeat.<br>
sequere hac me: intus apud Glycerium nunc est. tu, Dave, abi domum,<br>
propera, accerse hinc qui auferant. em quid stas? quid cessas? <b>DA.</B>
eo.<br>
ne exspecteti' dum exeant huc: intu' despondebitur;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
980<br>
intu' transigetur siquid est quod restet. <b>CANTOR.</B> plaudite!
</P>

<p>
<b>EXITVS ALTER SVPPOSITICIVS</B>
</P>

<p>
<b>PA.</B> memini adq&lt;ue adeo ut uolui commodum huc senex exit foras>.&nbsp;&nbsp;&nbsp;&nbsp;
977a<br>
<b>CH.</B> m o&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
978a<br>
<b>CH.</B>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
979a
</P>

<p>
<b>Pamphilvs Charinvs Chremes Davos</B>
</P>

<p>
<b>PA.</B> Te expectabam: est de tua re quod agere ego tecum uolo.&nbsp;&nbsp;&nbsp;&nbsp;&nbsp;&nbsp;&nbsp;
980a<br>
operam dedi ne me esse oblitum dicas tuae gnatae alterae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
981a<br>
tibi me opinor inuenisse dignum te atque illa uirum. <b>CHA.</B> Ah,&nbsp;&nbsp;&nbsp;&nbsp;
982a<br>
perii, Daue, de meo amore ac uita &lt;nunc> sors tollitur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
983a<br>
<b>CHR.</B> non noua istaec mihi condicio est, si uoluissem, Pamphile.
984a<br>
<b>CHA.</B> occidi, Daue. <b>DA.</B> mane. <b>CHA.</B> perii. <b>CHR.</B>
id quamobrem non&nbsp;&nbsp; 985a<br>
&nbsp;&nbsp;&nbsp;&nbsp; uolui eloquar:<br>
non idcirco quod eum omnino adfinem mihi nollem . . <b>CHA.</B> hem!
<b>DA.</B>
tace. 986a<br>
<b>CHR.</B> sed amicitia nostra quae est a patribus nostris tradita&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
987a<br>
nobis, aliquam partem studui adauctam tradi liberis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
988a<br>
nunc cum copia ac fortuna utrique ut obsequerer dedit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
989a<br>
detur. <b>PA.</B> bene factum. <b>DA.</B> adi atque age homini gratias.
<b>CHA.</B>&nbsp;&nbsp;
990a<br>
&nbsp;&nbsp;&nbsp;&nbsp; salue, Chremes,<br>
amicorum meorum omnium mihi ~agissime.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
991a<br>
quod mihi non minus est gaudio quam id &lt;quod volo>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
992a<br>
quod &lt;abs te expecto et summo studio> abs te expeto:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
993a<br>
me repperisse ut habitus antehac fui tibi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
994a<br>
<b>CHR.</B> animum, Charine, quod ad cumque applicaueris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
995a<br>
studium exinde ut erit tute existimaberis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
996a<br>
id ita esse facere coniecturam ex me licet:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
997a<br>
alienus abs te tamen quis tu esses noueram.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
998a<br>
<b>CHA.</B> ita res est. <b>CHR.</B> gnatam tibi meam Philumenam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
999a<br>
uxorem et dotis sex talenta spondeo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
1000a
</p>

<p class=border></P>

<p>
<table border=0 cellspacing=15 cellpadding=0 align=Center>
<tr>
	<td><a href="ter.html">Terence</A>
	<td><a href="index.html">The Latin Library</A>
	<td><a href="classics.html">The Classics Page</A>
</TABLE>
</p>
</BODY>
</HTML>