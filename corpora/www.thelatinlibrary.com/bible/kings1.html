<HTML><HEAD><TITLE>Vulgate:  Kings I</TITLE></HEAD><BODY BACKGROUND="/white.jpg" BGCOLOR="#FFFFFF">
<BASEFONT SIZE=4>
<BR>
<FONT COLOR="#7A0704" SIZE="5"><CENTER>LIBER&nbsp;I&nbsp;REGUM</CENTER></FONT></font>
<P><HR><CENTER>
	<FONT SIZE="3"><A HREF=#1>1</A>	<A HREF=#2>2</A>	<A HREF=#3>3</A>	<A HREF=#4>4</A>	<A HREF=#5>5</A>	<A HREF=#6>6</A>	<A HREF=#7>7</A>	<A HREF=#8>8</A>	<A HREF=#9>9</A>	<A HREF=#10>10</A>	<A HREF=#11>11</A>	<A HREF=#12>12</A>	<A HREF=#13>13</A>	<A HREF=#14>14</A>	<A HREF=#15>15</A>	<A HREF=#16>16</A>	<A HREF=#17>17</A>	<A HREF=#18>18</A>	<A HREF=#19>19</A>	<A HREF=#20>20</A>	<A HREF=#21>21</A>	<A HREF=#22>22</A>	</FONT></CENTER><HR>
<FONT SIZE="4">
<P><A NAME="1"></A><B>CAPUT 1</B><P>
<FONT size=2>1</FONT>&nbsp;&nbsp;et rex David senuerat habebatque aetatis plurimos dies cumque operiretur vestibus non calefiebat<BR><FONT size=2>2</FONT>&nbsp;&nbsp;dixerunt ergo ei servi sui quaeramus domino nostro regi adulescentulam virginem et stet coram rege et foveat eum dormiatque in sinu tuo et calefaciat dominum nostrum regem<BR><FONT size=2>3</FONT>&nbsp;&nbsp;quaesierunt igitur adulescentulam speciosam in omnibus finibus Israhel et invenerunt Abisag Sunamitin et adduxerunt eam ad regem<BR><FONT size=2>4</FONT>&nbsp;&nbsp;erat autem puella pulchra nimis dormiebatque cum rege et ministrabat ei rex vero non cognovit eam<BR><FONT size=2>5</FONT>&nbsp;&nbsp;Adonias autem filius Aggith elevabatur dicens ego regnabo fecitque sibi currum et equites et quinquaginta viros qui ante eum currerent<BR><FONT size=2>6</FONT>&nbsp;&nbsp;nec corripuit eum pater suus aliquando dicens quare hoc fecisti erat autem et ipse pulcher valde secundus natu post Absalom<BR><FONT size=2>7</FONT>&nbsp;&nbsp;et sermo ei cum Ioab filio Sarviae et cum Abiathar sacerdote qui adiuvabant partes Adoniae<BR><FONT size=2>8</FONT>&nbsp;&nbsp;Sadoc vero sacerdos et Banaias filius Ioiadae et Nathan propheta et Semei et Rhei et robur exercitus David non erat cum Adonia<BR><FONT size=2>9</FONT>&nbsp;&nbsp;immolatis ergo Adonias arietibus et vitulis et universis pinguibus iuxta lapidem Zoheleth qui erat vicinus fonti Rogel vocavit universos fratres suos filios regis et omnes viros Iuda servos regis<BR><FONT size=2>10</FONT>&nbsp;&nbsp;Nathan autem prophetam et Banaiam et robustos quosque et Salomonem fratrem suum non vocavit<BR><FONT size=2>11</FONT>&nbsp;&nbsp;dixit itaque Nathan ad Bethsabee matrem Salomonis num audisti quod regnaverit Adonias filius Aggith et dominus noster David hoc ignorat<BR><FONT size=2>12</FONT>&nbsp;&nbsp;nunc ergo veni accipe a me consilium et salva animam tuam filiique tui Salomonis<BR><FONT size=2>13</FONT>&nbsp;&nbsp;vade et ingredere ad regem David et dic ei nonne tu domine mi rex iurasti mihi ancillae tuae dicens quod Salomon filius tuus regnabit post me et ipse sedebit in solio meo quare ergo regnavit Adonias<BR><FONT size=2>14</FONT>&nbsp;&nbsp;et adhuc ibi te loquente cum rege ego veniam post te et conplebo sermones tuos<BR><FONT size=2>15</FONT>&nbsp;&nbsp;ingressa est itaque Bethsabee ad regem in cubiculo rex autem senuerat nimis et Abisag Sunamitis ministrabat ei<BR><FONT size=2>16</FONT>&nbsp;&nbsp;inclinavit se Bethsabee et adoravit regem ad quam rex quid tibi inquit vis<BR><FONT size=2>17</FONT>&nbsp;&nbsp;quae respondens ait domine mi tu iurasti per Dominum Deum tuum ancillae tuae Salomon filius tuus regnabit post me et ipse sedebit in solio meo<BR><FONT size=2>18</FONT>&nbsp;&nbsp;et ecce nunc Adonias regnavit te domine mi rex ignorante<BR><FONT size=2>19</FONT>&nbsp;&nbsp;mactavit boves et pinguia quaeque et arietes plurimos et vocavit omnes filios regis Abiathar quoque sacerdotem et Ioab principem militiae Salomonem autem servum tuum non vocavit<BR><FONT size=2>20</FONT>&nbsp;&nbsp;verumtamen domine mi rex in te oculi respiciunt totius Israhel ut indices eis qui sedere debeat in solio tuo domine mi rex post te<BR><FONT size=2>21</FONT>&nbsp;&nbsp;eritque cum dormierit dominus meus rex cum patribus suis erimus ego et filius meus Salomon peccatores<BR><FONT size=2>22</FONT>&nbsp;&nbsp;adhuc illa loquente cum rege Nathan prophetes venit<BR><FONT size=2>23</FONT>&nbsp;&nbsp;et nuntiaverunt regi dicentes adest Nathan propheta cumque introisset ante conspectum regis et adorasset eum pronus in terram<BR><FONT size=2>24</FONT>&nbsp;&nbsp;dixit Nathan domine mi rex tu dixisti Adonias regnet post me et ipse sedeat super thronum meum<BR><FONT size=2>25</FONT>&nbsp;&nbsp;quia descendit hodie et immolavit boves et pinguia et arietes plurimos et vocavit universos filios regis et principes exercitus Abiathar quoque sacerdotem illisque vescentibus et bibentibus coram eo et dicentibus vivat rex Adonias<BR><FONT size=2>26</FONT>&nbsp;&nbsp;me servum tuum et Sadoc sacerdotem et Banaiam filium Ioiadae et Salomonem famulum tuum non vocavit<BR><FONT size=2>27</FONT>&nbsp;&nbsp;numquid a domino meo rege exivit hoc verbum et mihi non indicasti servo tuo qui sessurus esset super thronum domini mei regis post eum<BR><FONT size=2>28</FONT>&nbsp;&nbsp;et respondit rex David dicens vocate ad me Bethsabee quae cum fuisset ingressa coram rege et stetisset ante eum<BR><FONT size=2>29</FONT>&nbsp;&nbsp;iuravit rex et ait vivit Dominus qui eruit animam meam de omni angustia<BR><FONT size=2>30</FONT>&nbsp;&nbsp;quia sicut iuravi tibi per Dominum Deum Israhel dicens Salomon filius tuus regnabit post me et ipse sedebit super solium meum pro me sic faciam hodie<BR><FONT size=2>31</FONT>&nbsp;&nbsp;submissoque Bethsabee in terram vultu adoravit regem dicens vivat dominus meus rex David in aeternum<BR><FONT size=2>32</FONT>&nbsp;&nbsp;dixit quoque rex David vocate mihi Sadoc sacerdotem et Nathan propheten et Banaiam filium Ioiadae qui cum ingressi fuissent coram rege<BR><FONT size=2>33</FONT>&nbsp;&nbsp;dixit ad eos tollite vobiscum servos domini vestri et inponite Salomonem filium meum super mulam meam et ducite eum in Gion<BR><FONT size=2>34</FONT>&nbsp;&nbsp;et unguat eum ibi Sadoc sacerdos et Nathan propheta in regem super Israhel et canetis bucina atque dicetis vivat rex Salomon<BR><FONT size=2>35</FONT>&nbsp;&nbsp;et ascendetis post eum et veniet et sedebit super solium meum et ipse regnabit pro me illique praecipiam ut sit dux super Israhel et super Iudam<BR><FONT size=2>36</FONT>&nbsp;&nbsp;et respondit Banaias filius Ioiadae regi dicens amen sic loquatur Dominus Deus domini mei regis<BR><FONT size=2>37</FONT>&nbsp;&nbsp;quomodo fuit Dominus cum domino meo rege sic sit cum Salomone et sublimius faciat solium eius a solio domini mei regis David<BR><FONT size=2>38</FONT>&nbsp;&nbsp;descendit ergo Sadoc sacerdos et Nathan propheta et Banaias filius Ioiadae et Cherethi et Felethi et inposuerunt Salomonem super mulam regis David et adduxerunt eum in Gion<BR><FONT size=2>39</FONT>&nbsp;&nbsp;sumpsitque Sadoc sacerdos cornu olei de tabernaculo et unxit Salomonem et cecinerunt bucina et dixit omnis populus vivat rex Salomon<BR><FONT size=2>40</FONT>&nbsp;&nbsp;et ascendit universa multitudo post eum et populus canentium tibiis et laetantium gaudio magno et insonuit terra ad clamorem eorum<BR><FONT size=2>41</FONT>&nbsp;&nbsp;audivit autem Adonias et omnes qui invitati fuerant ab eo iamque convivium finitum erat sed et Ioab audita voce tubae ait quid sibi vult clamor civitatis tumultuantis<BR><FONT size=2>42</FONT>&nbsp;&nbsp;adhuc illo loquente Ionathan filius Abiathar sacerdotis venit cui dixit Adonias ingredere quia vir fortis es et bona nuntians<BR><FONT size=2>43</FONT>&nbsp;&nbsp;responditque Ionathan Adoniae nequaquam dominus enim noster rex David regem constituit Salomonem<BR><FONT size=2>44</FONT>&nbsp;&nbsp;misitque cum eo Sadoc sacerdotem et Nathan prophetam et Banaiam filium Ioiadae et Cherethi et Felethi et inposuerunt eum super mulam regis<BR><FONT size=2>45</FONT>&nbsp;&nbsp;unxeruntque eum Sadoc sacerdos et Nathan propheta regem in Gion et ascenderunt inde laetantes et insonuit civitas haec est vox quam audistis<BR><FONT size=2>46</FONT>&nbsp;&nbsp;sed et Salomon sedit super solio regni<BR><FONT size=2>47</FONT>&nbsp;&nbsp;et ingressi servi regis benedixerunt domino nostro regi David dicentes amplificet Deus nomen Salomonis super nomen tuum et magnificet thronum eius super thronum tuum et adoravit rex in lectulo suo<BR><FONT size=2>48</FONT>&nbsp;&nbsp;insuper et haec locutus est benedictus Dominus Deus Israhel qui dedit hodie sedentem in solio meo videntibus oculis meis<BR><FONT size=2>49</FONT>&nbsp;&nbsp;territi sunt ergo et surrexerunt omnes qui invitati fuerant ab Adonia et ivit unusquisque in viam suam<BR><FONT size=2>50</FONT>&nbsp;&nbsp;Adonias autem timens Salomonem surrexit et abiit tenuitque cornu altaris<BR><FONT size=2>51</FONT>&nbsp;&nbsp;et nuntiaverunt Salomoni dicentes ecce Adonias timens regem Salomonem tenuit cornu altaris dicens iuret mihi hodie rex Salomon quod non interficiat servum suum gladio<BR><FONT size=2>52</FONT>&nbsp;&nbsp;dixitque Salomon si fuerit vir bonus non cadet ne unus quidem capillus eius in terram sin autem malum inventum fuerit in eo morietur<BR><FONT size=2>53</FONT>&nbsp;&nbsp;misit ergo rex Salomon et eduxit eum ab altari et ingressus adoravit regem Salomonem dixitque ei Salomon vade in domum tuam 
<P><HR>
<P><A NAME="2"></A><B>CAPUT 2</B><P>
<FONT size=2>1</FONT>&nbsp;&nbsp;adpropinquaverant autem dies David ut moreretur praecepitque Salomoni filio suo dicens<BR><FONT size=2>2</FONT>&nbsp;&nbsp;ego ingredior viam universae terrae confortare et esto vir<BR><FONT size=2>3</FONT>&nbsp;&nbsp;et observa custodias Domini Dei tui ut ambules in viis eius et custodias caerimonias eius et praecepta eius et iudicia et testimonia sicut scriptum est in lege Mosi ut intellegas universa quae facis et quocumque te verteris<BR><FONT size=2>4</FONT>&nbsp;&nbsp;ut confirmet Dominus sermones suos quos locutus est de me dicens si custodierint filii tui viam suam et ambulaverint coram me in veritate in omni corde suo et in omni anima sua non auferetur tibi vir de solio Israhel<BR><FONT size=2>5</FONT>&nbsp;&nbsp;tu quoque nosti quae fecerit mihi Ioab filius Sarviae quae fecerit duobus principibus exercitus Israhel Abner filio Ner et Amasa filio Iether quos occidit et effudit sanguinem belli in pace et posuit cruorem proelii in balteo suo qui erat circa lumbos eius et in calciamento suo quod erat in pedibus eius<BR><FONT size=2>6</FONT>&nbsp;&nbsp;facies ergo iuxta sapientiam tuam et non deduces canitiem eius pacifice ad inferos<BR><FONT size=2>7</FONT>&nbsp;&nbsp;sed et filiis Berzellai Galaaditis reddes gratiam eruntque comedentes in mensa tua occurrerunt enim mihi quando fugiebam a facie Absalom fratris tui<BR><FONT size=2>8</FONT>&nbsp;&nbsp;habes quoque apud te Semei filium Gera filii Iemini de Baurim qui maledixit mihi maledictione pessima quando ibam ad Castra sed quia descendit mihi in occursum cum transirem Iordanem et iuravi ei per Dominum dicens non te interficiam gladio<BR><FONT size=2>9</FONT>&nbsp;&nbsp;tu noli pati esse eum innoxium vir autem sapiens es et scies quae facias ei deducesque canos eius cum sanguine ad infernum<BR><FONT size=2>10</FONT>&nbsp;&nbsp;dormivit igitur David cum patribus suis et sepultus est in civitate David<BR><FONT size=2>11</FONT>&nbsp;&nbsp;dies autem quibus regnavit David super Israhel quadraginta anni sunt in Hebron regnavit septem annis in Hierusalem triginta tribus<BR><FONT size=2>12</FONT>&nbsp;&nbsp;Salomon autem sedit super thronum David patris sui et firmatum est regnum eius nimis<BR><FONT size=2>13</FONT>&nbsp;&nbsp;et ingressus est Adonias filius Aggith ad Bethsabee matrem Salomonis quae dixit ei pacificusne ingressus tuus qui respondit pacificus<BR><FONT size=2>14</FONT>&nbsp;&nbsp;addiditque sermo mihi est ad te cui ait loquere et ille<BR><FONT size=2>15</FONT>&nbsp;&nbsp;tu inquit nosti quia meum erat regnum et me proposuerat omnis Israhel sibi in regem sed translatum est regnum et factum est fratris mei a Domino enim constitutum est ei<BR><FONT size=2>16</FONT>&nbsp;&nbsp;nunc ergo petitionem unam deprecor a te ne confundas faciem meam quae dixit ad eum loquere<BR><FONT size=2>17</FONT>&nbsp;&nbsp;et ille ait precor ut dicas Salomoni regi neque enim negare tibi quicquam potest ut det mihi Abisag Sunamitin uxorem<BR><FONT size=2>18</FONT>&nbsp;&nbsp;et ait Bethsabee bene ego loquar pro te regi<BR><FONT size=2>19</FONT>&nbsp;&nbsp;venit ergo Bethsabee ad regem Salomonem ut loqueretur ei pro Adonia et surrexit rex in occursum eius adoravitque eam et sedit super thronum suum positus quoque est thronus matri regis quae sedit ad dexteram eius<BR><FONT size=2>20</FONT>&nbsp;&nbsp;dixitque ei petitionem unam parvulam ego deprecor a te ne confundas faciem meam dixit ei rex pete mater mi neque enim fas est ut avertam faciem tuam<BR><FONT size=2>21</FONT>&nbsp;&nbsp;quae ait detur Abisag Sunamitis Adoniae fratri tuo uxor<BR><FONT size=2>22</FONT>&nbsp;&nbsp;responditque rex Salomon et dixit matri suae quare postulas Abisag Sunamitin Adoniae postula ei et regnum ipse est enim frater meus maior me et habet Abiathar sacerdotem et Ioab filium Sarviae<BR><FONT size=2>23</FONT>&nbsp;&nbsp;iuravit itaque rex Salomon per Dominum dicens haec faciat mihi Deus et haec addat quia contra animam suam locutus est Adonias verbum hoc<BR><FONT size=2>24</FONT>&nbsp;&nbsp;et nunc vivit Dominus qui firmavit me et conlocavit super solium David patris mei et qui fecit mihi domum sicut locutus est quia hodie occidetur Adonias<BR><FONT size=2>25</FONT>&nbsp;&nbsp;misitque rex Salomon per manum Banaiae filii Ioiadae qui interfecit eum et mortuus est<BR><FONT size=2>26</FONT>&nbsp;&nbsp;Abiathar quoque sacerdoti dixit rex vade in Anathot ad agrum tuum es quidem vir mortis sed hodie te non interficiam quia portasti arcam Domini Dei coram David patre meo et sustinuisti laborem in omnibus in quibus laboravit pater meus<BR><FONT size=2>27</FONT>&nbsp;&nbsp;eiecit ergo Salomon Abiathar ut non esset sacerdos Domini ut impleretur sermo Domini quem locutus est super domum Heli in Silo<BR><FONT size=2>28</FONT>&nbsp;&nbsp;venit autem nuntius ad Ioab quod Ioab declinasset post Adoniam et post Absalom non declinasset fugit ergo Ioab in tabernaculum Domini et adprehendit cornu altaris<BR><FONT size=2>29</FONT>&nbsp;&nbsp;nuntiatumque est regi Salomoni quod fugisset Ioab in tabernaculum Domini et esset iuxta altare misitque Salomon Banaiam filium Ioiadae dicens vade interfice eum<BR><FONT size=2>30</FONT>&nbsp;&nbsp;venit Banaias ad tabernaculum Domini et dixit ei haec dicit rex egredere qui ait non egrediar sed hic moriar renuntiavit Banaias regi sermonem dicens haec locutus est Ioab et haec respondit mihi<BR><FONT size=2>31</FONT>&nbsp;&nbsp;dixitque ei rex fac sicut locutus est et interfice eum et sepeli et amovebis sanguinem innocentem qui effusus est a Ioab a me et a domo patris mei<BR><FONT size=2>32</FONT>&nbsp;&nbsp;et reddat Dominus sanguinem eius super caput eius quia interfecit duos viros iustos melioresque se et occidit eos gladio patre meo David ignorante Abner filium Ner principem militiae Israhel et Amasa filium Iether principem exercitus Iuda<BR><FONT size=2>33</FONT>&nbsp;&nbsp;et revertetur sanguis illorum in caput Ioab et in caput seminis eius in sempiternum David autem et semini eius et domui et throno illius sit pax usque in aeternum a Domino<BR><FONT size=2>34</FONT>&nbsp;&nbsp;ascendit itaque Banaias filius Ioiadae et adgressus eum interfecit sepultusque est in domo sua in deserto<BR><FONT size=2>35</FONT>&nbsp;&nbsp;et constituit rex Banaiam filium Ioiadae pro eo super exercitum et Sadoc sacerdotem posuit pro Abiathar<BR><FONT size=2>36</FONT>&nbsp;&nbsp;misit quoque rex et vocavit Semei dixitque ei aedifica tibi domum in Hierusalem et habita ibi et non egredieris inde huc atque illuc<BR><FONT size=2>37</FONT>&nbsp;&nbsp;quacumque autem die egressus fueris et transieris torrentem Cedron scito te interficiendum sanguis tuus erit super caput tuum<BR><FONT size=2>38</FONT>&nbsp;&nbsp;dixitque Semei regi bonus sermo sicut locutus est dominus meus rex sic faciet servus tuus habitavit itaque Semei in Hierusalem diebus multis<BR><FONT size=2>39</FONT>&nbsp;&nbsp;factum est autem post annos tres ut fugerent servi Semei ad Achis filium Maacha regem Geth nuntiatumque est Semei quod servi eius essent in Geth<BR><FONT size=2>40</FONT>&nbsp;&nbsp;et surrexit Semei et stravit asinum suum ivitque in Geth ad Achis ad requirendos servos suos et adduxit eos de Geth<BR><FONT size=2>41</FONT>&nbsp;&nbsp;nuntiatum est autem Salomoni quod isset Semei in Geth de Hierusalem et redisset<BR><FONT size=2>42</FONT>&nbsp;&nbsp;et mittens vocavit eum dixitque illi nonne testificatus sum tibi per Dominum et praedixi tibi quacumque die egressus ieris huc et illuc scito te esse moriturum et respondisti mihi bonus sermo audivi<BR><FONT size=2>43</FONT>&nbsp;&nbsp;quare ergo non custodisti iusiurandum Domini et praeceptum quod praeceperam tibi<BR><FONT size=2>44</FONT>&nbsp;&nbsp;dixitque rex ad Semei tu nosti omne malum cuius tibi conscium est cor tuum quod fecisti David patri meo reddidit Dominus malitiam tuam in caput tuum<BR><FONT size=2>45</FONT>&nbsp;&nbsp;et rex Salomon benedictus et thronus David erit stabilis coram Domino usque in sempiternum<BR><FONT size=2>46</FONT>&nbsp;&nbsp;iussit itaque rex Banaiae filio Ioiadae qui egressus percussit eum et mortuus est 
<P><HR>
<P><A NAME="3"></A><B>CAPUT 3</B><P>
<FONT size=2>1</FONT>&nbsp;&nbsp;confirmatum est igitur regnum in manu Salomonis et adfinitate coniunctus est Pharaoni regi Aegypti accepit namque filiam eius et adduxit in civitatem David donec conpleret aedificans domum suam et domum Domini et murum Hierusalem per circuitum<BR><FONT size=2>2</FONT>&nbsp;&nbsp;et tamen populus immolabat in excelsis non enim aedificatum erat templum nomini Domini usque in die illo<BR><FONT size=2>3</FONT>&nbsp;&nbsp;dilexit autem Salomon Dominum ambulans in praeceptis David patris sui excepto quod in excelsis immolabat et accendebat thymiama<BR><FONT size=2>4</FONT>&nbsp;&nbsp;abiit itaque in Gabaon ut immolaret ibi illud quippe erat excelsum maximum mille hostias in holocaustum obtulit Salomon super altare illud in Gabaon<BR><FONT size=2>5</FONT>&nbsp;&nbsp;apparuit Dominus Salomoni per somnium nocte dicens postula quod vis ut dem tibi<BR><FONT size=2>6</FONT>&nbsp;&nbsp;et ait Salomon tu fecisti cum servo tuo David patre meo misericordiam magnam sicut ambulavit in conspectu tuo in veritate et iustitia et recto corde tecum custodisti ei misericordiam tuam grandem et dedisti ei filium sedentem super thronum eius sicut et hodie<BR><FONT size=2>7</FONT>&nbsp;&nbsp;et nunc Domine Deus tu regnare fecisti servum tuum pro David patre meo ego autem sum puer parvus et ignorans egressum et introitum meum<BR><FONT size=2>8</FONT>&nbsp;&nbsp;et servus tuus in medio est populi quem elegisti populi infiniti qui numerari et supputari non potest prae multitudine<BR><FONT size=2>9</FONT>&nbsp;&nbsp;dabis ergo servo tuo cor docile ut iudicare possit populum tuum et discernere inter malum et bonum quis enim potest iudicare populum istum populum tuum hunc multum<BR><FONT size=2>10</FONT>&nbsp;&nbsp;placuit ergo sermo coram Domino quod Salomon rem huiuscemodi postulasset<BR><FONT size=2>11</FONT>&nbsp;&nbsp;et dixit Deus Salomoni quia postulasti verbum hoc et non petisti tibi dies multos nec divitias aut animam inimicorum tuorum sed postulasti tibi sapientiam ad discernendum iudicium<BR><FONT size=2>12</FONT>&nbsp;&nbsp;ecce feci tibi secundum sermones tuos et dedi tibi cor sapiens et intellegens in tantum ut nullus ante te similis tui fuerit nec post te surrecturus sit<BR><FONT size=2>13</FONT>&nbsp;&nbsp;sed et haec quae non postulasti dedi tibi divitias scilicet et gloriam ut nemo fuerit similis tui in regibus cunctis retro diebus<BR><FONT size=2>14</FONT>&nbsp;&nbsp;si autem ambulaveris in viis meis et custodieris praecepta mea et mandata mea sicut ambulavit pater tuus longos faciam dies tuos<BR><FONT size=2>15</FONT>&nbsp;&nbsp;igitur evigilavit Salomon et intellexit quod esset somnium cumque venisset Hierusalem stetit coram arca foederis Domini et obtulit holocausta et fecit victimas pacificas et grande convivium universis famulis suis<BR><FONT size=2>16</FONT>&nbsp;&nbsp;tunc venerunt duae mulieres meretrices ad regem steteruntque coram eo<BR><FONT size=2>17</FONT>&nbsp;&nbsp;quarum una ait obsecro mi domine ego et mulier haec habitabamus in domo una et peperi apud eam in cubiculo<BR><FONT size=2>18</FONT>&nbsp;&nbsp;tertia vero die postquam ego peperi peperit et haec et eramus simul nullusque alius in domo nobiscum exceptis nobis duabus<BR><FONT size=2>19</FONT>&nbsp;&nbsp;mortuus est autem filius mulieris huius nocte dormiens quippe oppressit eum<BR><FONT size=2>20</FONT>&nbsp;&nbsp;et consurgens intempesta nocte silentio tulit filium meum de latere meo ancillae tuae dormientis et conlocavit in sinu suo suum autem filium qui erat mortuus posuit in sinu meo<BR><FONT size=2>21</FONT>&nbsp;&nbsp;cumque surrexissem mane ut darem lac filio meo apparuit mortuus quem diligentius intuens clara luce deprehendi non esse meum quem genueram<BR><FONT size=2>22</FONT>&nbsp;&nbsp;responditque altera mulier non est ita sed filius tuus mortuus est meus autem vivit e contrario illa dicebat mentiris filius quippe meus vivit et filius tuus mortuus est atque in hunc modum contendebant coram rege<BR><FONT size=2>23</FONT>&nbsp;&nbsp;tunc rex ait haec dicit filius meus vivit et filius tuus mortuus est et ista respondit non sed filius tuus mortuus est et filius meus vivit<BR><FONT size=2>24</FONT>&nbsp;&nbsp;dixit ergo rex adferte mihi gladium cumque adtulissent gladium coram rege<BR><FONT size=2>25</FONT>&nbsp;&nbsp;dividite inquit infantem vivum in duas partes et date dimidiam partem uni et dimidiam partem alteri<BR><FONT size=2>26</FONT>&nbsp;&nbsp;dixit autem mulier cuius filius erat vivus ad regem commota sunt quippe viscera eius super filio suo obsecro domine date illi infantem vivum et nolite interficere eum contra illa dicebat nec mihi nec tibi sit dividatur<BR><FONT size=2>27</FONT>&nbsp;&nbsp;respondens rex ait date huic infantem vivum et non occidatur haec est mater eius<BR><FONT size=2>28</FONT>&nbsp;&nbsp;audivit itaque omnis Israhel iudicium quod iudicasset rex et timuerunt regem videntes sapientiam Dei esse in eo ad faciendum iudicium 
<P><HR>
<P><A NAME="4"></A><B>CAPUT 4</B><P>
<FONT size=2>1</FONT>&nbsp;&nbsp;erat autem rex Salomon regnans super omnem Israhel<BR><FONT size=2>2</FONT>&nbsp;&nbsp;et hii principes quos habebat Azarias filius Sadoc sacerdos<BR><FONT size=2>3</FONT>&nbsp;&nbsp;Helioreph et Ahia filii Sesa scribae Iosaphat filius Ahilud a commentariis<BR><FONT size=2>4</FONT>&nbsp;&nbsp;Banaias filius Ioiadae super exercitum Sadoc autem et Abiathar sacerdotes<BR><FONT size=2>5</FONT>&nbsp;&nbsp;Azarias filius Nathan super eos qui adsistebant regi Zabud filius Nathan sacerdos amicus regis<BR><FONT size=2>6</FONT>&nbsp;&nbsp;et Ahisar praepositus domus et Adoniram filius Abda super tributa<BR><FONT size=2>7</FONT>&nbsp;&nbsp;habebat autem Salomon duodecim praefectos super omnem Israhel qui praebebant annonam regi et domui eius per singulos enim menses in anno singuli necessaria ministrabant<BR><FONT size=2>8</FONT>&nbsp;&nbsp;et haec nomina eorum Benhur in monte Ephraim<BR><FONT size=2>9</FONT>&nbsp;&nbsp;Bendecar in Macces et in Salebbim et in Bethsemes et Helon Bethanan<BR><FONT size=2>10</FONT>&nbsp;&nbsp;Benesed in Araboth ipsius erat Soccho et omnis terra Epher<BR><FONT size=2>11</FONT>&nbsp;&nbsp;Benabinadab cuius omnis Nepthad Dor Tapheth filiam Salomonis habebat uxorem<BR><FONT size=2>12</FONT>&nbsp;&nbsp;Bana filius Ahilud regebat Thanac et Mageddo et universam Bethsan quae est iuxta Sarthana subter Hiezrahel a Bethsan usque Abelmeula e regione Iecmaan<BR><FONT size=2>13</FONT>&nbsp;&nbsp;Bengaber in Ramoth Galaad habebat Avothiair filii Manasse in Galaad ipse praeerat in omni regione Argob quae est in Basan sexaginta civitatibus magnis atque muratis quae habebant seras aereas<BR><FONT size=2>14</FONT>&nbsp;&nbsp;Ahinadab filius Addo praeerat in Manaim<BR><FONT size=2>15</FONT>&nbsp;&nbsp;Ahimaas in Nepthali sed et ipse habebat Basmath filiam Salomonis in coniugio<BR><FONT size=2>16</FONT>&nbsp;&nbsp;Baana filius Usi in Aser et in Balod<BR><FONT size=2>17</FONT>&nbsp;&nbsp;Iosaphat filius Pharue in Isachar<BR><FONT size=2>18</FONT>&nbsp;&nbsp;Semei filius Hela in Beniamin<BR><FONT size=2>19</FONT>&nbsp;&nbsp;Gaber filius Uri in terra Galaad in terra Seon regis Amorrei et Og regis Basan super omnia quae erant in illa terra<BR><FONT size=2>20</FONT>&nbsp;&nbsp;Iuda et Israhel innumerabiles sicut harena maris in multitudine comedentes et bibentes atque laetantes<BR><FONT size=2>21</FONT>&nbsp;&nbsp;Salomon autem erat in dicione sua habens omnia regna sicut a flumine terrae Philisthim usque ad terminum Aegypti offerentium sibi munera et servientium ei cunctis diebus vitae eius<BR><FONT size=2>22</FONT>&nbsp;&nbsp;erat autem cibus Salomonis per dies singulos triginta chori similae et sexaginta chori farinae<BR><FONT size=2>23</FONT>&nbsp;&nbsp;decem boves pingues et viginti boves pascuales et centum arietes excepta venatione cervorum caprearum atque bubalorum et avium altilium<BR><FONT size=2>24</FONT>&nbsp;&nbsp;ipse enim obtinebat omnem regionem quae erat trans flumen quasi a Thapsa usque Gazam et cunctos reges illarum regionum et habebat pacem ex omni parte in circuitu<BR><FONT size=2>25</FONT>&nbsp;&nbsp;habitabatque Iudas et Israhel absque timore ullo unusquisque sub vite sua et sub ficu sua a Dan usque Bersabee cunctis diebus Salomonis<BR><FONT size=2>26</FONT>&nbsp;&nbsp;et habebat Salomon quadraginta milia praesepia equorum currulium et duodecim milia equestrium<BR><FONT size=2>27</FONT>&nbsp;&nbsp;nutriebantque eos supradicti regis praefecti sed et necessaria mensae regis Salomonis cum ingenti cura praebebant in tempore suo<BR><FONT size=2>28</FONT>&nbsp;&nbsp;hordeum quoque et paleas equorum et iumentorum deferebant in locum ubi erat rex iuxta constitutum sibi<BR><FONT size=2>29</FONT>&nbsp;&nbsp;dedit quoque Deus sapientiam Salomoni et prudentiam multam nimis et latitudinem cordis quasi harenam quae est in litore maris<BR><FONT size=2>30</FONT>&nbsp;&nbsp;et praecedebat sapientia Salomonis sapientiam omnium Orientalium et Aegyptiorum<BR><FONT size=2>31</FONT>&nbsp;&nbsp;et erat sapientior cunctis hominibus sapientior Aethan Ezraita et Heman et Chalcal et Dorda filiis Maol et erat nominatus in universis gentibus per circuitum<BR><FONT size=2>32</FONT>&nbsp;&nbsp;locutus est quoque Salomon tria milia parabolas et fuerunt carmina eius quinque et mille<BR><FONT size=2>33</FONT>&nbsp;&nbsp;et disputavit super lignis a cedro quae est in Libano usque ad hysopum quae egreditur de pariete et disseruit de iumentis et volucribus et reptilibus et piscibus<BR><FONT size=2>34</FONT>&nbsp;&nbsp;et veniebant de cunctis populis ad audiendam sapientiam Salomonis et ab universis regibus terrae qui audiebant sapientiam eius 
<P><HR>
<P><A NAME="5"></A><B>CAPUT 5</B><P>
<FONT size=2>1</FONT>&nbsp;&nbsp;misit quoque Hiram rex Tyri servos suos ad Salomonem audivit enim quod ipsum unxissent regem pro patre eius quia amicus fuerat Hiram David omni tempore<BR><FONT size=2>2</FONT>&nbsp;&nbsp;misit autem et Salomon ad Hiram dicens<BR><FONT size=2>3</FONT>&nbsp;&nbsp;tu scis voluntatem David patris mei et quia non potuerit aedificare domum nomini Domini Dei sui propter bella inminentia per circuitum donec daret Dominus eos sub vestigio pedum eius<BR><FONT size=2>4</FONT>&nbsp;&nbsp;nunc autem requiem dedit Deus meus mihi per circuitum non est Satan neque occursus malus<BR><FONT size=2>5</FONT>&nbsp;&nbsp;quam ob rem cogito aedificare templum nomini Domini Dei mei sicut locutus est Dominus David patri meo dicens filius tuus quem dabo pro te super solium tuum ipse aedificabit domum nomini meo<BR><FONT size=2>6</FONT>&nbsp;&nbsp;praecipe igitur ut praecidant mihi cedros de Libano et servi mei sint cum servis tuis mercedem autem servorum tuorum dabo tibi quamcumque praeceperis scis enim quoniam non est in populo meo vir qui noverit ligna caedere sicut Sidonii<BR><FONT size=2>7</FONT>&nbsp;&nbsp;cum ergo audisset Hiram verba Salomonis laetatus est valde et ait benedictus Dominus hodie qui dedit David filium sapientissimum super populum hunc plurimum<BR><FONT size=2>8</FONT>&nbsp;&nbsp;et misit Hiram ad Salomonem dicens audivi quaecumque mandasti mihi ego faciam omnem voluntatem tuam in lignis cedrinis et abiegnis<BR><FONT size=2>9</FONT>&nbsp;&nbsp;servi mei deponent ea de Libano ad mare et ego conponam ea in ratibus in mari usque ad locum quem significaveris mihi et adplicabo ea ibi et tu tolles ea praebebisque necessaria mihi ut detur cibus domui meae<BR><FONT size=2>10</FONT>&nbsp;&nbsp;itaque Hiram dabat Salomoni ligna cedrina et ligna abiegna iuxta omnem voluntatem eius<BR><FONT size=2>11</FONT>&nbsp;&nbsp;Salomon autem praebebat Hiram viginti milia chororum tritici in cibum domui eius et viginti choros purissimi olei haec tribuebat Salomon Hiram per annos singulos<BR><FONT size=2>12</FONT>&nbsp;&nbsp;dedit quoque Dominus sapientiam Salomoni sicut locutus est ei et erat pax inter Hiram et Salomonem et percusserunt foedus ambo<BR><FONT size=2>13</FONT>&nbsp;&nbsp;legitque rex Salomon operas de omni Israhel et erat indictio triginta milia virorum<BR><FONT size=2>14</FONT>&nbsp;&nbsp;mittebatque eos in Libanum decem milia per menses singulos vicissim ita ut duobus mensibus essent in domibus suis et Adoniram erat super huiuscemodi indictione<BR><FONT size=2>15</FONT>&nbsp;&nbsp;fuerunt itaque Salomoni septuaginta milia eorum qui onera portabant et octoginta milia latomorum in monte<BR><FONT size=2>16</FONT>&nbsp;&nbsp;absque praepositis qui praeerant singulis operibus numero trium milium et trecentorum praecipientium populo et his qui faciebant opus<BR><FONT size=2>17</FONT>&nbsp;&nbsp;praecepitque rex ut tollerent lapides grandes lapides pretiosos in fundamentum templi et quadrarent eos<BR><FONT size=2>18</FONT>&nbsp;&nbsp;quos dolaverunt cementarii Salomonis et cementarii Hiram porro Biblii praeparaverunt ligna et lapides ad aedificandam domum 
<P><HR>
<P><A NAME="6"></A><B>CAPUT 6</B><P>
<FONT size=2>1</FONT>&nbsp;&nbsp;factum est igitur quadringentesimo et octogesimo anno egressionis filiorum Israhel de terra Aegypti in anno quarto mense zio ipse est mensis secundus regis Salomonis super Israhel aedificare coepit domum Domino<BR><FONT size=2>2</FONT>&nbsp;&nbsp;domus autem quam aedificabat rex Salomon Domino habebat sexaginta cubitos in longitudine et viginti cubitos in latitudine et triginta cubitos in altitudine<BR><FONT size=2>3</FONT>&nbsp;&nbsp;et porticus erat ante templum viginti cubitorum longitudinis iuxta mensuram latitudinis templi et habebat decem cubitos latitudinis ante faciem templi<BR><FONT size=2>4</FONT>&nbsp;&nbsp;fecitque in templo fenestras obliquas<BR><FONT size=2>5</FONT>&nbsp;&nbsp;et aedificavit super parietem templi tabulata per gyrum in parietibus domus per circuitum templi et oraculi et fecit latera in circuitu<BR><FONT size=2>6</FONT>&nbsp;&nbsp;tabulatum quod subter erat quinque cubitos habebat latitudinis et medium tabulatum sex cubitorum latitudinis et tertium tabulatum septem habens cubitos latitudinis trabes autem posuit in domo per circuitum forinsecus ut non hererent muris templi<BR><FONT size=2>7</FONT>&nbsp;&nbsp;domus autem cum aedificaretur lapidibus dedolatis atque perfectis aedificata est et malleus et securis et omne ferramentum non sunt audita in domo cum aedificaretur<BR><FONT size=2>8</FONT>&nbsp;&nbsp;ostium lateris medii in parte erat domus dexterae et per cocleam ascendebant in medium cenaculum et a medio in tertium<BR><FONT size=2>9</FONT>&nbsp;&nbsp;et aedificavit domum et consummavit eam texit quoque domum laquearibus cedrinis<BR><FONT size=2>10</FONT>&nbsp;&nbsp;et aedificavit tabulatum super omnem domum quinque cubitis altitudinis et operuit domum lignis cedrinis<BR><FONT size=2>11</FONT>&nbsp;&nbsp;et factus est sermo Domini ad Salomonem dicens<BR><FONT size=2>12</FONT>&nbsp;&nbsp;domus haec quam aedificas si ambulaveris in praeceptis meis et iudicia mea feceris et custodieris omnia mandata mea gradiens per ea firmabo sermonem meum tibi quem locutus sum ad David patrem tuum<BR><FONT size=2>13</FONT>&nbsp;&nbsp;et habitabo in medio filiorum Israhel et non derelinquam populum meum Israhel<BR><FONT size=2>14</FONT>&nbsp;&nbsp;igitur aedificavit Salomon domum et consummavit eam<BR><FONT size=2>15</FONT>&nbsp;&nbsp;et aedificavit parietes domus intrinsecus tabulatis cedrinis a pavimento domus usque ad summitatem parietum et usque ad laquearia operuit lignis intrinsecus et texit pavimentum domus tabulis abiegnis<BR><FONT size=2>16</FONT>&nbsp;&nbsp;aedificavitque viginti cubitorum ad posteriorem partem templi tabulata cedrina a pavimento usque ad superiora et fecit interiorem domum oraculi in sanctum sanctorum<BR><FONT size=2>17</FONT>&nbsp;&nbsp;porro quadraginta cubitorum erat ipsum templum pro foribus oraculi<BR><FONT size=2>18</FONT>&nbsp;&nbsp;et cedro omnis domus intrinsecus vestiebatur habens tornaturas suas et iuncturas fabrefactas et celaturas eminentes omnia cedrinis tabulis vestiebantur nec omnino lapis apparere poterat in pariete<BR><FONT size=2>19</FONT>&nbsp;&nbsp;oraculum autem in medio domus in interiori parte fecerat ut poneret ibi arcam foederis Domini<BR><FONT size=2>20</FONT>&nbsp;&nbsp;porro oraculum habebat viginti cubitos longitudinis et viginti cubitos latitudinis et viginti cubitos altitudinis et operuit illud atque vestivit auro purissimo sed et altare vestivit cedro<BR><FONT size=2>21</FONT>&nbsp;&nbsp;domum quoque ante oraculum operuit auro purissimo et adfixit lamminas clavis aureis<BR><FONT size=2>22</FONT>&nbsp;&nbsp;nihilque erat in templo quod non auro tegeretur sed et totum altare oraculi texit auro<BR><FONT size=2>23</FONT>&nbsp;&nbsp;et fecit in oraculo duo cherubin de lignis olivarum decem cubitorum altitudinis<BR><FONT size=2>24</FONT>&nbsp;&nbsp;quinque cubitorum ala cherub una et quinque cubitorum ala cherub altera id est decem cubitos habentes a summitate alae usque ad alae alterius summitatem<BR><FONT size=2>25</FONT>&nbsp;&nbsp;decem quoque cubitorum erat cherub secundus mensura pari et opus unum erat in duobus cherubin<BR><FONT size=2>26</FONT>&nbsp;&nbsp;id est altitudinem habebat unus cherub decem cubitorum et similiter cherub secundus<BR><FONT size=2>27</FONT>&nbsp;&nbsp;posuitque cherubin in medio templi interioris extendebant autem alas suas cherubin et tangebat ala una parietem et ala cherub secundi tangebat parietem alterum alae autem alterae in media parte templi se invicem contingebant<BR><FONT size=2>28</FONT>&nbsp;&nbsp;texit quoque cherubin auro<BR><FONT size=2>29</FONT>&nbsp;&nbsp;et omnes parietes templi per circuitum scalpsit variis celaturis et torno et fecit in eis cherubin et palmas et picturas varias quasi prominentes de pariete et egredientes<BR><FONT size=2>30</FONT>&nbsp;&nbsp;sed et pavimentum domus texit auro intrinsecus et extrinsecus<BR><FONT size=2>31</FONT>&nbsp;&nbsp;et in ingressu oraculi fecit ostiola de lignis olivarum postesque angulorum quinque<BR><FONT size=2>32</FONT>&nbsp;&nbsp;et duo ostia de lignis olivarum et scalpsit in eis picturam cherubin et palmarum species et anaglyfa valde prominentia et texit ea auro et operuit tam cherubin quam palmas et cetera auro<BR><FONT size=2>33</FONT>&nbsp;&nbsp;fecitque in introitum templi postes de lignis olivarum quadrangulatos<BR><FONT size=2>34</FONT>&nbsp;&nbsp;et duo ostia de lignis abiegnis altrinsecus et utrumque ostium duplex erat et se invicem tenens aperiebatur<BR><FONT size=2>35</FONT>&nbsp;&nbsp;et scalpsit cherubin et palmas et celaturas valde eminentes operuitque omnia lamminis aureis opere quadro ad regulam<BR><FONT size=2>36</FONT>&nbsp;&nbsp;et aedificavit atrium interius tribus ordinibus lapidum politorum et uno ordine lignorum cedri<BR><FONT size=2>37</FONT>&nbsp;&nbsp;anno quarto fundata est domus Domini in mense zio<BR><FONT size=2>38</FONT>&nbsp;&nbsp;et in anno undecimo mense bul ipse est mensis octavus perfecta est domus in omni opere suo et in universis utensilibus aedificavitque eam annis septem 
<P><HR>
<P><A NAME="7"></A><B>CAPUT 7</B><P>
<FONT size=2>1</FONT>&nbsp;&nbsp;domum autem suam aedificavit Salomon tredecim annis et ad perfectum usque perduxit<BR><FONT size=2>2</FONT>&nbsp;&nbsp;aedificavit quoque domum saltus Libani centum cubitorum longitudinis et quinquaginta cubitorum latitudinis et triginta cubitorum altitudinis et quattuor deambulacra inter columnas cedrinas ligna quippe cedrina exciderat in columnas<BR><FONT size=2>3</FONT>&nbsp;&nbsp;et tabulatis cedrinis vestivit totam cameram quae quadraginta quinque columnis sustentabatur unus autem ordo habebat columnas quindecim<BR><FONT size=2>4</FONT>&nbsp;&nbsp;contra se invicem positas<BR><FONT size=2>5</FONT>&nbsp;&nbsp;et e regione se respicientes aequali spatio inter columnas et super columnas quadrangulata ligna in cunctis aequalia<BR><FONT size=2>6</FONT>&nbsp;&nbsp;et porticum columnarum fecit quinquaginta cubitorum longitudinis et triginta cubitorum latitudinis et alteram porticum in facie maioris porticus et columnas et epistylia super columnas<BR><FONT size=2>7</FONT>&nbsp;&nbsp;porticum quoque solii in qua tribunal est fecit et texit lignis cedrinis a pavimento usque ad summitatem<BR><FONT size=2>8</FONT>&nbsp;&nbsp;et domuncula in qua sedetur ad iudicandum erat in media porticu simili opere domum quoque fecit filiae Pharaonis quam uxorem duxerat Salomon tali opere quali et hanc porticum<BR><FONT size=2>9</FONT>&nbsp;&nbsp;omnia lapidibus pretiosis qui ad normam quandam atque mensuram tam intrinsecus quam extrinsecus serrati erant a fundamento usque ad summitatem parietum et intrinsecus usque ad atrium maius<BR><FONT size=2>10</FONT>&nbsp;&nbsp;fundamenta autem de lapidibus pretiosis lapidibus magnis decem sive octo cubitorum<BR><FONT size=2>11</FONT>&nbsp;&nbsp;et desuper lapides pretiosi aequalis mensurae secti erant similiterque de cedro<BR><FONT size=2>12</FONT>&nbsp;&nbsp;et atrium maius rotundum trium ordinum de lapidibus sectis et unius ordinis dolata cedro necnon et in atrio domus Domini interiori et in porticu domus<BR><FONT size=2>13</FONT>&nbsp;&nbsp;misit quoque rex Salomon et tulit Hiram de Tyro<BR><FONT size=2>14</FONT>&nbsp;&nbsp;filium mulieris viduae de tribu Nepthali patre Tyrio artificem aerarium et plenum sapientia et intellegentia et doctrina ad faciendum omne opus ex aere qui cum venisset ad regem Salomonem fecit omne opus eius<BR><FONT size=2>15</FONT>&nbsp;&nbsp;et finxit duas columnas aereas decem et octo cubitorum altitudinis columnam unam et linea duodecim cubitorum ambiebat columnam utramque<BR><FONT size=2>16</FONT>&nbsp;&nbsp;duo quoque capitella fecit quae ponerentur super capita columnarum fusili aere quinque cubitorum altitudinis capitellum unum et quinque cubitorum altitudinis capitellum alterum<BR><FONT size=2>17</FONT>&nbsp;&nbsp;et quasi in modum retis et catenarum sibi invicem miro opere contextarum utrumque capitellum columnarum fusile erat septena versuum retiacula in capitello uno et septena retiacula in capitello altero<BR><FONT size=2>18</FONT>&nbsp;&nbsp;et perfecit columnas et duos ordines per circuitum retiaculorum singulorum ut tegerent capitella quae erant super summitatem malogranatorum eodem modo fecit et capitello secundo<BR><FONT size=2>19</FONT>&nbsp;&nbsp;capitella autem quae erant super capita columnarum quasi opere lilii fabricata erant in porticu quattuor cubitorum<BR><FONT size=2>20</FONT>&nbsp;&nbsp;et rursum alia capitella in summitate columnarum desuper iuxta mensuram columnae contra retiacula malogranatorum autem ducenti ordines erant in circuitu capitelli secundi<BR><FONT size=2>21</FONT>&nbsp;&nbsp;et statuit duas columnas in porticum templi cumque statuisset columnam dexteram vocavit eam nomine Iachin similiter erexit columnam secundam et vocavit nomen eius Booz<BR><FONT size=2>22</FONT>&nbsp;&nbsp;et super capita columnarum opus in modum lilii posuit perfectumque est opus columnarum<BR><FONT size=2>23</FONT>&nbsp;&nbsp;fecit quoque mare fusile decem cubitorum a labio usque ad labium rotundum in circuitu quinque cubitorum altitudo eius et resticula triginta cubitorum cingebat illud per circuitum<BR><FONT size=2>24</FONT>&nbsp;&nbsp;et scalptura subter labium circumibat illud decem cubitis ambiens mare duo ordines scalpturarum histriatarum erant fusiles<BR><FONT size=2>25</FONT>&nbsp;&nbsp;et stabat super duodecim boves e quibus tres respiciebant ad aquilonem et tres ad occidentem et tres ad meridiem et tres ad orientem et mare super eos desuper erat quorum posteriora universa intrinsecus latitabant<BR><FONT size=2>26</FONT>&nbsp;&nbsp;grossitudo autem luteris trium unciarum erat labiumque eius quasi labium calicis et folium repandi lilii duo milia batos capiebat<BR><FONT size=2>27</FONT>&nbsp;&nbsp;et fecit bases decem aereas quattuor cubitorum longitudinis bases singulas et quattuor cubitorum latitudinis et trium cubitorum altitudinis<BR><FONT size=2>28</FONT>&nbsp;&nbsp;et ipsum opus basium interrasile erat et scalpturae inter iuncturas<BR><FONT size=2>29</FONT>&nbsp;&nbsp;et inter coronulas et plectas leones et boves et cherubin et in iuncturis similiter desuper et subter leones et boves quasi lora ex aere dependentia<BR><FONT size=2>30</FONT>&nbsp;&nbsp;et quattuor rotae per bases singulas et axes aerei et per quattuor partes quasi umeruli subter luterem fusiles contra se invicem respectantes<BR><FONT size=2>31</FONT>&nbsp;&nbsp;os quoque luteris intrinsecus erat in capitis summitate et quod forinsecus apparebat unius cubiti erat totum rotundum pariterque habebat unum cubitum et dimidium in angulis autem columnarum variae celaturae erant et media intercolumnia quadrata non rotunda<BR><FONT size=2>32</FONT>&nbsp;&nbsp;quattuor quoque rotae quae per quattuor angulos basis erant coherebant subter basi una rota habebat altitudinis cubitum et semis<BR><FONT size=2>33</FONT>&nbsp;&nbsp;tales autem rotae erant quales solent in curru fieri et axes earum et radii et canti et modioli omnia fusilia<BR><FONT size=2>34</FONT>&nbsp;&nbsp;nam et umeruli illi quattuor per singulos angulos basis unius ex ipsa basi fusiles et coniuncti erant<BR><FONT size=2>35</FONT>&nbsp;&nbsp;in summitate autem basis erat quaedam rotunditas dimidii cubiti ita fabrefacta ut luter desuper possit inponi habens celaturas suas et scalpturas varias ex semet ipso<BR><FONT size=2>36</FONT>&nbsp;&nbsp;scalpsit quoque in tabulatis illis quae erant ex aere et in angulis cherubin et leones et palmas quasi in similitudinem stantis hominis ut non celata sed adposita per circuitum viderentur<BR><FONT size=2>37</FONT>&nbsp;&nbsp;in hunc modum fecit decem bases fusura una et mensura scalpturaque consimili<BR><FONT size=2>38</FONT>&nbsp;&nbsp;fecit quoque decem luteres aereos quadraginta batos capiebat luter unus eratque quattuor cubitorum singulosque luteres per singulas id est decem bases posuit<BR><FONT size=2>39</FONT>&nbsp;&nbsp;et constituit decem bases quinque ad dexteram partem templi et quinque ad sinistram mare autem posuit ad dexteram partem templi contra orientem ad meridiem<BR><FONT size=2>40</FONT>&nbsp;&nbsp;fecit ergo Hiram lebetas et scutras et amulas et perfecit omne opus regis Salomonis in templo Domini<BR><FONT size=2>41</FONT>&nbsp;&nbsp;columnas duas et funiculos capitulorum super capitella columnarum duos et retiacula duo ut operirent duos funiculos qui erant super capita columnarum<BR><FONT size=2>42</FONT>&nbsp;&nbsp;et malogranata quadringenta in duobus retiaculis duos versus malogranatorum in retiaculis singulis ad operiendos funiculos capitellorum qui erant super capita columnarum<BR><FONT size=2>43</FONT>&nbsp;&nbsp;et bases decem et luteres decem super bases<BR><FONT size=2>44</FONT>&nbsp;&nbsp;et mare unum et boves duodecim subter mare<BR><FONT size=2>45</FONT>&nbsp;&nbsp;et lebetas et scutras et amulas omnia vasa quae fecit Hiram regi Salomoni in domo Domini de aurichalco erant<BR><FONT size=2>46</FONT>&nbsp;&nbsp;in campestri regione Iordanis fudit ea rex in argillosa terra inter Socchoth et Sarthan<BR><FONT size=2>47</FONT>&nbsp;&nbsp;et posuit Salomon omnia vasa propter multitudinem autem nimiam non erat pondus aeris<BR><FONT size=2>48</FONT>&nbsp;&nbsp;fecitque Salomon omnia vasa in domo Domini altare aureum et mensam super quam ponerentur panes propositionis auream<BR><FONT size=2>49</FONT>&nbsp;&nbsp;et candelabra aurea quinque ad dexteram et quinque ad sinistram contra oraculum ex auro primo et quasi lilii flores et lucernas desuper aureas et forcipes aureos<BR><FONT size=2>50</FONT>&nbsp;&nbsp;et hydrias et fuscinulas et fialas et mortariola et turibula de auro purissimo et cardines ostiorum domus interioris sancti sanctorum et ostiorum domus templi ex auro erant<BR><FONT size=2>51</FONT>&nbsp;&nbsp;et perfecit omne opus quod faciebat Salomon in domo Domini et intulit quae sanctificaverat David pater suus argentum et aurum et vasa reposuitque in thesauris domus Domini 
<P><HR>
<P><A NAME="8"></A><B>CAPUT 8</B><P>
<FONT size=2>1</FONT>&nbsp;&nbsp;tunc congregavit omnes maiores natu Israhel cum principibus tribuum et duces familiarum filiorum Israhel ad regem Salomonem in Hierusalem ut deferrent arcam foederis Domini de civitate David id est de Sion<BR><FONT size=2>2</FONT>&nbsp;&nbsp;convenitque ad regem Salomonem universus Israhel in mense hethanim in sollemni die ipse est mensis septimus<BR><FONT size=2>3</FONT>&nbsp;&nbsp;veneruntque cuncti senes ex Israhel et tulerunt sacerdotes arcam<BR><FONT size=2>4</FONT>&nbsp;&nbsp;et portaverunt arcam Domini et tabernaculum foederis et omnia vasa sanctuarii quae erant in tabernaculo et ferebant ea sacerdotes et Levitae<BR><FONT size=2>5</FONT>&nbsp;&nbsp;rex autem Salomon et omnis multitudo Israhel quae convenerat ad eum gradiebatur cum illo ante arcam et immolabant oves et boves absque aestimatione et numero<BR><FONT size=2>6</FONT>&nbsp;&nbsp;et intulerunt sacerdotes arcam foederis Domini in locum suum in oraculum templi in sanctum sanctorum subter alas cherubin<BR><FONT size=2>7</FONT>&nbsp;&nbsp;siquidem cherubin expandebant alas super locum arcae et protegebant arcam et vectes eius desuper<BR><FONT size=2>8</FONT>&nbsp;&nbsp;cumque eminerent vectes et apparerent summitates eorum foris sanctuarium ante oraculum non apparebant ultra extrinsecus qui et fuerunt ibi usque in praesentem diem<BR><FONT size=2>9</FONT>&nbsp;&nbsp;in arca autem non est aliud nisi duae tabulae lapideae quas posuerat in ea Moses in Horeb quando pepigit foedus Dominus cum filiis Israhel cum egrederentur de terra Aegypti<BR><FONT size=2>10</FONT>&nbsp;&nbsp;factum est autem cum exissent sacerdotes de sanctuario nebula implevit domum Domini<BR><FONT size=2>11</FONT>&nbsp;&nbsp;et non poterant sacerdotes stare et ministrare propter nebulam impleverat enim gloria Domini domum Domini<BR><FONT size=2>12</FONT>&nbsp;&nbsp;tunc ait Salomon Dominus dixit ut habitaret in nebula<BR><FONT size=2>13</FONT>&nbsp;&nbsp;aedificans aedificavi domum in habitaculum tuum firmissimum solium tuum in sempiternum<BR><FONT size=2>14</FONT>&nbsp;&nbsp;convertitque rex faciem suam et benedixit omni ecclesiae Israhel omnis enim ecclesia Israhel stabat<BR><FONT size=2>15</FONT>&nbsp;&nbsp;et ait benedictus Dominus Deus Israhel qui locutus est ore suo ad David patrem meum et in manibus eius perfecit dicens<BR><FONT size=2>16</FONT>&nbsp;&nbsp;a die qua eduxi populum meum Israhel de Aegypto non elegi civitatem de universis tribubus Israhel ut aedificaretur domus et esset nomen meum ibi sed elegi David ut esset super populum meum Israhel<BR><FONT size=2>17</FONT>&nbsp;&nbsp;voluitque David pater meus aedificare domum nomini Domini Dei Israhel<BR><FONT size=2>18</FONT>&nbsp;&nbsp;et ait Dominus ad David patrem meum quod cogitasti in corde tuo aedificare domum nomini meo bene fecisti hoc ipsum mente tractans<BR><FONT size=2>19</FONT>&nbsp;&nbsp;verumtamen tu non aedificabis domum sed filius tuus qui egredietur de renibus tuis ipse aedificabit domum nomini meo<BR><FONT size=2>20</FONT>&nbsp;&nbsp;confirmavit Dominus sermonem suum quem locutus est stetique pro David patre meo et sedi super thronum Israhel sicut locutus est Dominus et aedificavi domum nomini Domini Dei Israhel<BR><FONT size=2>21</FONT>&nbsp;&nbsp;et constitui ibi locum arcae in qua foedus est Domini quod percussit cum patribus nostris quando egressi sunt de terra Aegypti<BR><FONT size=2>22</FONT>&nbsp;&nbsp;stetit autem Salomon ante altare Domini in conspectu ecclesiae Israhel et expandit manus suas in caelum<BR><FONT size=2>23</FONT>&nbsp;&nbsp;et ait Domine Deus Israhel non est similis tui Deus in caelo desuper et super terra deorsum qui custodis pactum et misericordiam servis tuis qui ambulant coram te in toto corde suo<BR><FONT size=2>24</FONT>&nbsp;&nbsp;qui custodisti servo tuo David patri meo quae locutus es ei ore locutus es et manibus perfecisti ut et haec dies probat<BR><FONT size=2>25</FONT>&nbsp;&nbsp;nunc igitur Domine Deus Israhel conserva famulo tuo David patri meo quae locutus es ei dicens non auferetur de te vir coram me qui sedeat super thronum Israhel ita tamen si custodierint filii tui viam suam ut ambulent coram me sicut tu ambulasti in conspectu meo<BR><FONT size=2>26</FONT>&nbsp;&nbsp;et nunc Deus Israhel firmentur verba tua quae locutus es servo tuo David patri meo<BR><FONT size=2>27</FONT>&nbsp;&nbsp;ergone putandum est quod vere Deus habitet super terram si enim caelum et caeli caelorum te capere non possunt quanto magis domus haec quam aedificavi<BR><FONT size=2>28</FONT>&nbsp;&nbsp;sed respice ad orationem servi tui et ad preces eius Domine Deus meus audi hymnum et orationem quam servus tuus orat coram te hodie<BR><FONT size=2>29</FONT>&nbsp;&nbsp;ut sint oculi tui aperti super domum hanc nocte et die super domum de qua dixisti erit nomen meum ibi ut exaudias orationem qua orat te servus tuus in loco isto<BR><FONT size=2>30</FONT>&nbsp;&nbsp;ut exaudias deprecationem servi tui et populi tui Israhel quodcumque oraverint in loco isto et exaudies in loco habitaculi tui in caelo et cum exaudieris propitius eris<BR><FONT size=2>31</FONT>&nbsp;&nbsp;si peccaverit homo in proximum suum et habuerit aliquod iuramentum quo teneatur adstrictus et venerit propter iuramentum coram altari tuo in domum tuam<BR><FONT size=2>32</FONT>&nbsp;&nbsp;tu exaudies in caelo et facies et iudicabis servos tuos condemnans impium et reddens viam suam super caput eius iustificansque iustum et retribuens ei secundum iustitiam suam<BR><FONT size=2>33</FONT>&nbsp;&nbsp;si fugerit populus tuus Israhel inimicos suos quia peccaturus est tibi et agentes paenitentiam et confitentes nomini tuo venerint et oraverint et deprecati te fuerint in domo hac<BR><FONT size=2>34</FONT>&nbsp;&nbsp;exaudi in caelo et dimitte peccatum populi tui Israhel et reduces eos in terram quam dedisti patribus eorum<BR><FONT size=2>35</FONT>&nbsp;&nbsp;si clausum fuerit caelum et non pluerit propter peccata eorum et orantes in loco isto paenitentiam egerint nomini tuo et a peccatis suis conversi fuerint propter adflictionem suam<BR><FONT size=2>36</FONT>&nbsp;&nbsp;exaudi eos in caelo et dimitte peccata servorum tuorum et populi tui Israhel et ostende eis viam bonam per quam ambulent et da pluviam super terram tuam quam dedisti populo tuo in possessionem<BR><FONT size=2>37</FONT>&nbsp;&nbsp;fames si oborta fuerit in terra aut pestilentia aut corruptus aer aurugo lucusta rubigo et adflixerit eum et inimicus eius portas obsidens omnis plaga universa infirmitas<BR><FONT size=2>38</FONT>&nbsp;&nbsp;cuncta devotatio et inprecatio quae acciderit omni homini de populo tuo Israhel si quis cognoverit plagam cordis sui et expanderit manus suas in domo hac<BR><FONT size=2>39</FONT>&nbsp;&nbsp;tu audies in caelo in loco habitationis tuae et repropitiaberis et facies ut des unicuique secundum omnes vias suas sicut videris cor eius quia tu nosti solus cor omnium filiorum hominum<BR><FONT size=2>40</FONT>&nbsp;&nbsp;ut timeant te cunctis diebus quibus vivunt super faciem terrae quam dedisti patribus nostris<BR><FONT size=2>41</FONT>&nbsp;&nbsp;insuper et alienigena qui non est de populo tuo Israhel cum venerit de terra longinqua propter nomen tuum audietur enim nomen tuum magnum et manus tua fortis et brachium tuum<BR><FONT size=2>42</FONT>&nbsp;&nbsp;extentum ubique cum venerit ergo et oraverit in loco hoc<BR><FONT size=2>43</FONT>&nbsp;&nbsp;tu exaudies in caelo in firmamento habitaculi tui et facies omnia pro quibus invocaverit te alienigena ut discant universi populi terrarum nomen tuum timere sicut populus tuus Israhel et probent quia nomen tuum invocatum est super domum hanc quam aedificavi<BR><FONT size=2>44</FONT>&nbsp;&nbsp;si egressus fuerit populus tuus ad bellum contra inimicos suos per viam quocumque miseris eos orabunt te contra viam civitatis quam elegisti et contra domum quam aedificavi nomini tuo<BR><FONT size=2>45</FONT>&nbsp;&nbsp;et exaudies in caelo orationem eorum et preces eorum et facies iudicium eorum<BR><FONT size=2>46</FONT>&nbsp;&nbsp;quod si peccaverint tibi non est enim homo qui non peccet et iratus tradideris eos inimicis suis et capti ducti fuerint in terram inimicorum longe vel prope<BR><FONT size=2>47</FONT>&nbsp;&nbsp;et egerint paenitentiam in corde suo in loco captivitatis et conversi deprecati te fuerint in captivitate sua dicentes peccavimus inique egimus impie gessimus<BR><FONT size=2>48</FONT>&nbsp;&nbsp;et reversi fuerint ad te in universo corde suo et tota anima sua in terra inimicorum suorum ad quam captivi ducti sunt et oraverint te contra viam terrae suae quam dedisti patribus eorum et civitatis quam elegisti et templi quod aedificavi nomini tuo<BR><FONT size=2>49</FONT>&nbsp;&nbsp;exaudies in caelo in firmamento solii tui orationem eorum et preces et facies iudicium eorum<BR><FONT size=2>50</FONT>&nbsp;&nbsp;et propitiaberis populo tuo qui peccavit tibi et omnibus iniquitatibus eorum quibus praevaricati sunt in te et dabis misericordiam coram eis qui eos captivos habuerint ut misereantur eis<BR><FONT size=2>51</FONT>&nbsp;&nbsp;populus enim tuus est et hereditas tua quos eduxisti de terra Aegypti de medio fornacis ferreae<BR><FONT size=2>52</FONT>&nbsp;&nbsp;ut sint oculi tui aperti ad deprecationem servi tui et populi tui Israhel et exaudias eos in universis pro quibus invocaverint te<BR><FONT size=2>53</FONT>&nbsp;&nbsp;tu enim separasti eos tibi in hereditatem de universis populis terrae sicut locutus es per Mosen servum tuum quando eduxisti patres nostros de Aegypto Domine Deus<BR><FONT size=2>54</FONT>&nbsp;&nbsp;factum est autem cum conplesset Salomon orans Dominum omnem orationem et deprecationem hanc surrexit de conspectu altaris Domini utrumque enim genu in terram fixerat et manus expanderat ad caelum<BR><FONT size=2>55</FONT>&nbsp;&nbsp;stetit ergo et benedixit omni ecclesiae Israhel voce magna dicens<BR><FONT size=2>56</FONT>&nbsp;&nbsp;benedictus Dominus qui dedit requiem populo suo Israhel iuxta omnia quae locutus est non cecidit ne unus quidem sermo ex omnibus bonis quae locutus est per Mosen servum suum<BR><FONT size=2>57</FONT>&nbsp;&nbsp;sit Dominus Deus noster nobiscum sicut fuit cum patribus nostris non derelinquens nos neque proiciens<BR><FONT size=2>58</FONT>&nbsp;&nbsp;sed inclinet corda nostra ad se ut ambulemus in universis viis eius et custodiamus mandata eius et caerimonias et iudicia quaecumque mandavit patribus nostris<BR><FONT size=2>59</FONT>&nbsp;&nbsp;et sint sermones mei isti quibus deprecatus sum coram Domino adpropinquantes Domino Deo nostro die et nocte ut faciat iudicium servo suo et populo suo Israhel per singulos dies<BR><FONT size=2>60</FONT>&nbsp;&nbsp;et sciant omnes populi terrae quia Dominus ipse est Deus et non est ultra absque eo<BR><FONT size=2>61</FONT>&nbsp;&nbsp;sit quoque cor nostrum perfectum cum Domino Deo nostro ut ambulemus in decretis eius et custodiamus mandata eius sicut et hodie<BR><FONT size=2>62</FONT>&nbsp;&nbsp;igitur rex et omnis Israhel cum eo immolabant victimas coram Domino<BR><FONT size=2>63</FONT>&nbsp;&nbsp;mactavitque Salomon hostias pacificas quas immolavit Domino boum viginti duo milia ovium centum viginti milia et dedicaverunt templum Domini rex et filii Israhel<BR><FONT size=2>64</FONT>&nbsp;&nbsp;in die illa sanctificavit rex medium atrii quod erat ante domum Domini fecit quippe ibi holocaustum et sacrificium et adipem pacificorum quia altare aereum quod erat coram Domino minus erat et capere non poterat holocausta et sacrificium et adipem pacificorum<BR><FONT size=2>65</FONT>&nbsp;&nbsp;fecit ergo Salomon in tempore illo festivitatem celebrem et omnis Israhel cum eo multitudo magna ab introitu Emath usque ad rivum Aegypti coram Domino Deo nostro septem diebus et septem diebus id est quattuordecim diebus<BR><FONT size=2>66</FONT>&nbsp;&nbsp;et in die octava dimisit populos qui benedicentes regi profecti sunt in tabernacula sua laetantes et alacri corde super omnibus bonis quae fecerat Dominus David servo suo et Israhel populo suo 
<P><HR>
<P><A NAME="9"></A><B>CAPUT 9</B><P>
<FONT size=2>1</FONT>&nbsp;&nbsp;factum est autem cum perfecisset Salomon aedificium domus Domini et aedificium regis et omne quod optaverat et voluerat facere<BR><FONT size=2>2</FONT>&nbsp;&nbsp;apparuit Dominus ei secundo sicut apparuerat ei in Gabaon<BR><FONT size=2>3</FONT>&nbsp;&nbsp;dixitque Dominus ad eum exaudivi orationem tuam et deprecationem tuam qua deprecatus es coram me sanctificavi domum hanc quam aedificasti ut ponerem nomen meum ibi in sempiternum et erunt oculi mei et cor meum ibi cunctis diebus<BR><FONT size=2>4</FONT>&nbsp;&nbsp;tu quoque si ambulaveris coram me sicut ambulavit pater tuus in simplicitate cordis et in aequitate et feceris omnia quae praecepi tibi et legitima mea et iudicia mea servaveris<BR><FONT size=2>5</FONT>&nbsp;&nbsp;ponam thronum regni tui super Israhel in sempiternum sicut locutus sum David patri tuo dicens non auferetur de genere tuo vir de solio Israhel<BR><FONT size=2>6</FONT>&nbsp;&nbsp;si autem aversione aversi fueritis vos et filii vestri non sequentes me nec custodientes mandata mea et caerimonias quas proposui vobis sed abieritis et colueritis deos alienos et adoraveritis eos<BR><FONT size=2>7</FONT>&nbsp;&nbsp;auferam Israhel de superficie terrae quam dedi eis et templum quod sanctificavi nomini meo proiciam a conspectu meo eritque Israhel in proverbium et in fabulam cunctis populis<BR><FONT size=2>8</FONT>&nbsp;&nbsp;et domus haec erit in exemplum omnis qui transierit per eam stupebit et sibilabit et dicet quare fecit Dominus sic terrae huic et domui huic<BR><FONT size=2>9</FONT>&nbsp;&nbsp;et respondebunt quia dereliquerunt Dominum Deum suum qui eduxit patres eorum de terra Aegypti et secuti sunt deos alienos et adoraverunt eos et coluerunt idcirco induxit Dominus super eos omne malum hoc<BR><FONT size=2>10</FONT>&nbsp;&nbsp;expletis autem annis viginti postquam aedificaverat Salomon duas domos id est domum Domini et domum regis<BR><FONT size=2>11</FONT>&nbsp;&nbsp;Hiram rege Tyri praebente Salomoni ligna cedrina et abiegna et aurum iuxta omne quod opus habuerat tunc dedit Salomon Hiram viginti oppida in terra Galileae<BR><FONT size=2>12</FONT>&nbsp;&nbsp;egressusque est Hiram de Tyro ut videret oppida quae dederat ei Salomon et non placuerunt ei<BR><FONT size=2>13</FONT>&nbsp;&nbsp;et ait haecine sunt civitates quas dedisti mihi frater et appellavit eas terram Chabul usque in diem hanc<BR><FONT size=2>14</FONT>&nbsp;&nbsp;misit quoque Hiram ad regem centum viginti talenta auri<BR><FONT size=2>15</FONT>&nbsp;&nbsp;haec est summa expensarum quam obtulit rex Salomon ad aedificandam domum Domini et domum suam et Mello et murum Hierusalem et Eser et Mageddo et Gazer<BR><FONT size=2>16</FONT>&nbsp;&nbsp;Pharao rex Aegypti ascendit et cepit Gazer succenditque eam igni et Chananeum qui habitabat in civitate interfecit et dedit eam in dote filiae suae uxori Salomonis<BR><FONT size=2>17</FONT>&nbsp;&nbsp;aedificavit ergo Salomon Gazer et Bethoron inferiorem<BR><FONT size=2>18</FONT>&nbsp;&nbsp;et Baalath et Palmyram in terra solitudinis<BR><FONT size=2>19</FONT>&nbsp;&nbsp;et omnes vicos qui ad se pertinebant et erant absque muro munivit et civitates curruum et civitates equitum et quodcumque ei placuit ut aedificaret in Hierusalem et in Libano et in omni terra potestatis suae<BR><FONT size=2>20</FONT>&nbsp;&nbsp;universum populum qui remanserat de Amorreis et Hettheis et Ferezeis et Eveis et Iebuseis qui non sunt de filiis Israhel<BR><FONT size=2>21</FONT>&nbsp;&nbsp;horum filios qui remanserant in terra quos scilicet non potuerant filii Israhel exterminare fecit Salomon tributarios usque ad diem hanc<BR><FONT size=2>22</FONT>&nbsp;&nbsp;de filiis autem Israhel non constituit Salomon servire quemquam sed erant viri bellatores et ministri eius et principes et duces et praefecti curruum et equorum<BR><FONT size=2>23</FONT>&nbsp;&nbsp;erant autem principes super omnia opera Salomonis praepositi quingenti quinquaginta qui habebant subiectum populum et statutis operibus imperabant<BR><FONT size=2>24</FONT>&nbsp;&nbsp;filia autem Pharaonis ascendit de civitate David in domum suam quam aedificaverat ei tunc aedificavit Mello<BR><FONT size=2>25</FONT>&nbsp;&nbsp;offerebat quoque Salomon tribus vicibus per annos singulos holocausta et pacificas victimas super altare quod aedificaverat Domino et adolebat thymiama coram Domino perfectumque est templum<BR><FONT size=2>26</FONT>&nbsp;&nbsp;classem quoque fecit rex Salomon in Asiongaber quae est iuxta Ahilam in litore maris Rubri in terra Idumea<BR><FONT size=2>27</FONT>&nbsp;&nbsp;misitque Hiram in classe illa servos suos viros nauticos et gnaros maris cum servis Salomonis<BR><FONT size=2>28</FONT>&nbsp;&nbsp;qui cum venissent in Ophir sumptum inde aurum quadringentorum viginti talentorum detulerunt ad regem Salomonem 
<P><HR>
<P><A NAME="10"></A><B>CAPUT 10</B><P>
<FONT size=2>1</FONT>&nbsp;&nbsp;sed et regina Saba audita fama Salomonis in nomine Domini venit temptare eum in enigmatibus<BR><FONT size=2>2</FONT>&nbsp;&nbsp;et ingressa Hierusalem multo comitatu et divitiis camelis portantibus aromata et aurum infinitum nimis et gemmas pretiosas venit ad Salomonem et locuta est ei universa quae habebat in corde suo<BR><FONT size=2>3</FONT>&nbsp;&nbsp;et docuit eam Salomon omnia verba quae proposuerat non fuit sermo qui regem posset latere et non responderet ei<BR><FONT size=2>4</FONT>&nbsp;&nbsp;videns autem regina Saba omnem sapientiam Salomonis et domum quam aedificaverat<BR><FONT size=2>5</FONT>&nbsp;&nbsp;et cibos mensae eius et habitacula servorum et ordinem ministrantium vestesque eorum et pincernas et holocausta quae offerebat in domo Domini non habebat ultra spiritum<BR><FONT size=2>6</FONT>&nbsp;&nbsp;dixitque ad regem verus est sermo quem audivi in terra mea<BR><FONT size=2>7</FONT>&nbsp;&nbsp;super sermonibus tuis et super sapientia tua et non credebam narrantibus mihi donec ipsa veni et vidi oculis meis et probavi quod media pars mihi nuntiata non fuerit maior est sapientia et opera tua quam rumor quem audivi<BR><FONT size=2>8</FONT>&nbsp;&nbsp;beati viri tui et beati servi tui hii qui stant coram te semper et audiunt sapientiam tuam<BR><FONT size=2>9</FONT>&nbsp;&nbsp;sit Dominus Deus tuus benedictus cui placuisti et posuit te super thronum Israhel eo quod dilexerit Dominus Israhel in sempiternum et constituit te regem ut faceres iudicium et iustitiam<BR><FONT size=2>10</FONT>&nbsp;&nbsp;dedit ergo regi centum viginti talenta auri et aromata multa nimis et gemmas pretiosas non sunt adlata ultra aromata tam multa quam ea quae dedit regina Saba regi Salomoni<BR><FONT size=2>11</FONT>&nbsp;&nbsp;sed et classis Hiram quae portabat aurum de Ophir adtulit ex Ophir ligna thyina multa nimis et gemmas pretiosas<BR><FONT size=2>12</FONT>&nbsp;&nbsp;fecitque rex de lignis thyinis fulchra domus Domini et domus regiae et citharas lyrasque cantoribus non sunt adlata huiuscemodi ligna thyina neque visa usque in praesentem diem<BR><FONT size=2>13</FONT>&nbsp;&nbsp;rex autem Salomon dedit reginae Saba omnia quae voluit et petivit ab eo exceptis his quae ultro obtulerat ei munere regio quae reversa est et abiit in terram suam cum servis suis<BR><FONT size=2>14</FONT>&nbsp;&nbsp;erat autem pondus auri quod adferebatur Salomoni per annos singulos sescentorum sexaginta sex talentorum auri<BR><FONT size=2>15</FONT>&nbsp;&nbsp;excepto eo quod offerebant viri qui super vectigalia erant et negotiatores universique scruta vendentes et omnes reges Arabiae ducesque terrae<BR><FONT size=2>16</FONT>&nbsp;&nbsp;fecit quoque rex Salomon ducenta scuta de auro puro sescentos auri siclos dedit in lamminas scuti unius<BR><FONT size=2>17</FONT>&nbsp;&nbsp;et trecentas peltas ex auro probato trecentae minae auri unam peltam vestiebant posuitque ea rex in domo silvae Libani<BR><FONT size=2>18</FONT>&nbsp;&nbsp;fecit etiam rex Salomon thronum de ebore grandem et vestivit eum auro fulvo nimis<BR><FONT size=2>19</FONT>&nbsp;&nbsp;qui habebat sex gradus et summitas throni rotunda erat in parte posteriori et duae manus hinc atque inde tenentes sedile et duo leones stabant iuxta manus singulas<BR><FONT size=2>20</FONT>&nbsp;&nbsp;et duodecim leunculi stantes super sex gradus hinc atque inde non est factum tale opus in universis regnis<BR><FONT size=2>21</FONT>&nbsp;&nbsp;sed et omnia vasa de quibus potabat rex Salomon erant aurea et universa supellex domus saltus Libani de auro purissimo non erat argentum nec alicuius pretii putabatur in diebus Salomonis<BR><FONT size=2>22</FONT>&nbsp;&nbsp;quia classis regis per mare cum classe Hiram semel per tres annos ibat in Tharsis deferens inde aurum et argentum dentes elefantorum et simias et pavos<BR><FONT size=2>23</FONT>&nbsp;&nbsp;magnificatus est ergo rex Salomon super omnes reges terrae divitiis et sapientia<BR><FONT size=2>24</FONT>&nbsp;&nbsp;et universa terra desiderabat vultum Salomonis ut audiret sapientiam eius quam dederat Deus in corde eius<BR><FONT size=2>25</FONT>&nbsp;&nbsp;et singuli deferebant ei munera vasa argentea et aurea vestes et arma bellica aromata quoque et equos et mulos per annos singulos<BR><FONT size=2>26</FONT>&nbsp;&nbsp;congregavitque Salomon currus et equites et facti sunt ei mille quadringenti currus et duodecim milia equitum et disposuit eos per civitates munitas et cum rege in Hierusalem<BR><FONT size=2>27</FONT>&nbsp;&nbsp;fecitque ut tanta esset abundantia argenti in Hierusalem quanta lapidum et cedrorum praebuit multitudinem quasi sycomoros quae nascuntur in campestribus<BR><FONT size=2>28</FONT>&nbsp;&nbsp;et educebantur equi Salomoni de Aegypto et de Coa negotiatores enim regis emebant de Coa et statuto pretio perducebant<BR><FONT size=2>29</FONT>&nbsp;&nbsp;egrediebatur autem quadriga ex Aegypto sescentis siclis argenti et equus centum quinquaginta atque in hunc modum cuncti reges Hettheorum et Syriae equos venundabant 
<P><HR>
<P><A NAME="11"></A><B>CAPUT 11</B><P>
<FONT size=2>1</FONT>&nbsp;&nbsp;rex autem Salomon amavit mulieres alienigenas multas filiam quoque Pharaonis et Moabitidas et Ammanitidas Idumeas et Sidonias et Chettheas<BR><FONT size=2>2</FONT>&nbsp;&nbsp;de gentibus super quibus dixit Dominus filiis Israhel non ingrediemini ad eas neque de illis ingredientur ad vestras certissimo enim avertent corda vestra ut sequamini deos earum his itaque copulatus est Salomon ardentissimo amore<BR><FONT size=2>3</FONT>&nbsp;&nbsp;fueruntque ei uxores quasi reginae septingentae et concubinae trecentae et averterunt mulieres cor eius<BR><FONT size=2>4</FONT>&nbsp;&nbsp;cumque iam esset senex depravatum est per mulieres cor eius ut sequeretur deos alienos nec erat cor eius perfectum cum Domino Deo suo sicut cor David patris eius<BR><FONT size=2>5</FONT>&nbsp;&nbsp;sed colebat Salomon Astharthen deam Sidoniorum et Moloch idolum Ammanitarum<BR><FONT size=2>6</FONT>&nbsp;&nbsp;fecitque Salomon quod non placuerat coram Domino et non adimplevit ut sequeretur Dominum sicut pater eius<BR><FONT size=2>7</FONT>&nbsp;&nbsp;tunc aedificavit Salomon fanum Chamos idolo Moab in monte qui est contra Hierusalem et Moloch idolo filiorum Ammon<BR><FONT size=2>8</FONT>&nbsp;&nbsp;atque in hunc modum fecit universis uxoribus suis alienigenis quae adolebant tura et immolabant diis suis<BR><FONT size=2>9</FONT>&nbsp;&nbsp;igitur iratus est Dominus Salomoni quod aversa esset mens eius a Domino Deo Israhel qui apparuerat ei secundo<BR><FONT size=2>10</FONT>&nbsp;&nbsp;et praeceperat de verbo hoc ne sequeretur deos alienos et non custodivit quae mandavit ei Dominus<BR><FONT size=2>11</FONT>&nbsp;&nbsp;dixit itaque Dominus Salomoni quia habuisti hoc apud te et non custodisti pactum meum et praecepta mea quae mandavi tibi disrumpens scindam regnum tuum et dabo illud servo tuo<BR><FONT size=2>12</FONT>&nbsp;&nbsp;verumtamen in diebus tuis non faciam propter David patrem tuum de manu filii tui scindam illud<BR><FONT size=2>13</FONT>&nbsp;&nbsp;nec totum regnum auferam sed tribum unam dabo filio tuo propter David servum meum et Hierusalem quam elegi<BR><FONT size=2>14</FONT>&nbsp;&nbsp;suscitavit autem Dominus adversarium Salomoni Adad Idumeum de semine regio qui erat in Edom<BR><FONT size=2>15</FONT>&nbsp;&nbsp;cum enim esset David in Idumea et ascendisset Ioab princeps militiae ad sepeliendos eos qui fuerant interfecti et occidisset omne masculinum in Idumea<BR><FONT size=2>16</FONT>&nbsp;&nbsp;sex enim mensibus ibi moratus est Ioab et omnis Israhel donec interimerent omne masculinum in Idumea<BR><FONT size=2>17</FONT>&nbsp;&nbsp;fugit Adad ipse et viri idumei de servis patris eius cum eo ut ingrederetur Aegyptum erat autem Adad puer parvulus<BR><FONT size=2>18</FONT>&nbsp;&nbsp;cumque surrexissent de Madian venerunt in Pharan tuleruntque secum viros de Pharan et introierunt Aegyptum ad Pharaonem regem Aegypti qui dedit ei domum et cibos constituit et terram delegavit<BR><FONT size=2>19</FONT>&nbsp;&nbsp;et invenit Adad gratiam coram Pharao valde in tantum ut daret ei uxorem sororem uxoris suae germanam Tafnes reginae<BR><FONT size=2>20</FONT>&nbsp;&nbsp;genuitque ei soror Tafnes Genebath filium et nutrivit eum Tafnes in domo Pharaonis eratque Genebath habitans apud Pharaonem cum filiis eius<BR><FONT size=2>21</FONT>&nbsp;&nbsp;cumque audisset Adad in Aegypto dormisse David cum patribus suis et mortuum esse Ioab principem militiae dixit Pharaoni dimitte me ut vadam in terram meam<BR><FONT size=2>22</FONT>&nbsp;&nbsp;dixitque ei Pharao qua enim re apud me indiges ut quaeras ire ad terram tuam at ille respondit nulla sed obsecro ut dimittas me<BR><FONT size=2>23</FONT>&nbsp;&nbsp;suscitavit quoque ei Deus adversarium Razon filium Heliada qui fugerat Adadezer regem Soba dominum suum<BR><FONT size=2>24</FONT>&nbsp;&nbsp;et congregavit contra eum viros et factus est princeps latronum cum interficeret eos David abieruntque Damascum et habitaverunt ibi et constituerunt eum regem in Damasco<BR><FONT size=2>25</FONT>&nbsp;&nbsp;eratque adversarius Israhel cunctis diebus Salomonis et hoc est malum Adad et odium contra Israhel regnavitque in Syria<BR><FONT size=2>26</FONT>&nbsp;&nbsp;Hieroboam quoque filius Nabath Ephratheus de Sareda cuius mater erat nomine Sarva mulier vidua servus Salomonis levavit manum contra regem<BR><FONT size=2>27</FONT>&nbsp;&nbsp;et haec causa rebellionis adversus eum quia Salomon aedificavit Mello et coaequavit voraginem civitatis David patris sui<BR><FONT size=2>28</FONT>&nbsp;&nbsp;erat autem Hieroboam vir fortis et potens vidensque Salomon adulescentem bonae indolis et industrium constituerat eum praefectum super tributa universae domus Ioseph<BR><FONT size=2>29</FONT>&nbsp;&nbsp;factum est igitur in tempore illo ut Hieroboam egrederetur de Hierusalem et inveniret eum Ahias Silonites propheta in via opertus pallio novo erant autem duo tantum in agro<BR><FONT size=2>30</FONT>&nbsp;&nbsp;adprehendensque Ahia pallium suum novum quo opertus erat scidit in duodecim partes<BR><FONT size=2>31</FONT>&nbsp;&nbsp;et ait ad Hieroboam tolle tibi decem scissuras haec enim dicit Dominus Deus Israhel ecce ego scindam regnum de manu Salomonis et dabo tibi decem tribus<BR><FONT size=2>32</FONT>&nbsp;&nbsp;porro una tribus remanebit ei propter servum meum David et Hierusalem civitatem quam elegi ex omnibus tribubus Israhel<BR><FONT size=2>33</FONT>&nbsp;&nbsp;eo quod dereliquerint me et adoraverint Astharoth deam Sidoniorum et Chamos deum Moab et Melchom deum filiorum Ammon et non ambulaverint in viis meis ut facerent iustitiam coram me et praecepta mea et iudicia sicut David pater eius<BR><FONT size=2>34</FONT>&nbsp;&nbsp;nec auferam omne regnum de manu eius sed ducem ponam eum cunctis diebus vitae suae propter David servum meum quem elegi qui custodivit mandata mea et praecepta mea<BR><FONT size=2>35</FONT>&nbsp;&nbsp;auferam autem regnum de manu filii eius et dabo tibi decem tribus<BR><FONT size=2>36</FONT>&nbsp;&nbsp;filio autem eius dabo tribum unam ut remaneat lucerna David servo meo cunctis diebus coram me in Hierusalem civitatem quam elegi ut esset nomen meum ibi<BR><FONT size=2>37</FONT>&nbsp;&nbsp;te autem adsumam et regnabis super omnia quae desiderat anima tua erisque rex super Israhel<BR><FONT size=2>38</FONT>&nbsp;&nbsp;si igitur audieris omnia quae praecepero tibi et ambulaveris in viis meis et feceris quod rectum est coram me custodiens mandata mea et praecepta mea sicut fecit David servus meus ero tecum et aedificabo tibi domum fidelem quomodo aedificavi David et tradam tibi Israhel<BR><FONT size=2>39</FONT>&nbsp;&nbsp;et adfligam semen David super hoc verumtamen non cunctis diebus<BR><FONT size=2>40</FONT>&nbsp;&nbsp;voluit ergo Salomon interficere Hieroboam qui surrexit et aufugit in Aegyptum ad Susac regem Aegypti et fuit in Aegypto usque ad mortem Salomonis<BR><FONT size=2>41</FONT>&nbsp;&nbsp;reliquum autem verborum Salomonis et omnia quae fecit et sapientia eius ecce universa scripta sunt in libro verborum Salomonis<BR><FONT size=2>42</FONT>&nbsp;&nbsp;dies autem quos regnavit Salomon in Hierusalem super omnem Israhel quadraginta anni sunt<BR><FONT size=2>43</FONT>&nbsp;&nbsp;dormivitque Salomon cum patribus suis et sepultus est in civitate David patris sui regnavitque Roboam filius eius pro eo 
<P><HR>
<P><A NAME="12"></A><B>CAPUT 12</B><P>
<FONT size=2>1</FONT>&nbsp;&nbsp;venit autem Roboam in Sychem illuc enim congregatus erat omnis Israhel ad constituendum eum regem<BR><FONT size=2>2</FONT>&nbsp;&nbsp;at Hieroboam filius Nabath cum adhuc esset in Aegypto profugus a facie regis Salomonis audita morte eius reversus est de Aegypto<BR><FONT size=2>3</FONT>&nbsp;&nbsp;miseruntque et vocaverunt eum venit ergo Hieroboam et omnis multitudo Israhel et locuti sunt ad Roboam dicentes<BR><FONT size=2>4</FONT>&nbsp;&nbsp;pater tuus durissimum iugum inposuit nobis tu itaque nunc inminue paululum de imperio patris tui durissimo et de iugo gravissimo quod inposuit nobis et serviemus tibi<BR><FONT size=2>5</FONT>&nbsp;&nbsp;qui ait eis ite usque ad tertium diem et revertimini ad me cumque abisset populus<BR><FONT size=2>6</FONT>&nbsp;&nbsp;iniit consilium rex Roboam cum senibus qui adsistebant coram Salomone patre eius dum adviveret et ait quod mihi datis consilium ut respondeam populo<BR><FONT size=2>7</FONT>&nbsp;&nbsp;qui dixerunt ei si hodie oboedieris populo huic et servieris et petitioni eorum cesseris locutusque fueris ad eos verba lenia erunt tibi servi cunctis diebus<BR><FONT size=2>8</FONT>&nbsp;&nbsp;qui dereliquit consilium senum quod dederant ei et adhibuit adulescentes qui nutriti fuerant cum eo et adsistebant illi<BR><FONT size=2>9</FONT>&nbsp;&nbsp;dixitque ad eos quod mihi datis consilium ut respondeam populo huic qui dixerunt mihi levius fac iugum quod inposuit pater tuus super nos<BR><FONT size=2>10</FONT>&nbsp;&nbsp;et dixerunt ei iuvenes qui nutriti fuerant cum eo sic loquere populo huic qui locuti sunt ad te dicentes pater tuus adgravavit iugum nostrum tu releva nos sic loqueris ad eos minimus digitus meus grossior est dorso patris mei<BR><FONT size=2>11</FONT>&nbsp;&nbsp;et nunc pater meus posuit super vos iugum grave ego autem addam super iugum vestrum pater meus cecidit vos flagellis ego autem caedam scorpionibus<BR><FONT size=2>12</FONT>&nbsp;&nbsp;venit ergo Hieroboam et omnis populus ad Roboam die tertia sicut locutus fuerat rex dicens revertimini ad me die tertia<BR><FONT size=2>13</FONT>&nbsp;&nbsp;responditque rex populo dura derelicto consilio seniorum quod ei dederant<BR><FONT size=2>14</FONT>&nbsp;&nbsp;et locutus est eis secundum consilium iuvenum dicens pater meus adgravavit iugum vestrum ego autem addam iugo vestro pater meus cecidit vos flagellis et ego caedam scorpionibus<BR><FONT size=2>15</FONT>&nbsp;&nbsp;et non adquievit rex populo quoniam aversatus eum fuerat Dominus ut suscitaret verbum suum quod locutus fuerat in manu Ahiae Silonitae ad Hieroboam filium Nabath<BR><FONT size=2>16</FONT>&nbsp;&nbsp;videns itaque populus quod noluisset eos audire rex respondit ei dicens quae nobis pars in David vel quae hereditas in filio Isai in tabernacula tua Israhel nunc vide domum tuam David et abiit Israhel in tabernacula sua<BR><FONT size=2>17</FONT>&nbsp;&nbsp;super filios autem Israhel quicumque habitabant in civitatibus Iuda regnavit Roboam<BR><FONT size=2>18</FONT>&nbsp;&nbsp;misit igitur rex Roboam Aduram qui erat super tributum et lapidavit eum omnis Israhel et mortuus est porro rex Roboam festinus ascendit currum et fugit in Hierusalem<BR><FONT size=2>19</FONT>&nbsp;&nbsp;recessitque Israhel a domo David usque in praesentem diem<BR><FONT size=2>20</FONT>&nbsp;&nbsp;factum est autem cum audisset omnis Israhel quod reversus esset Hieroboam miserunt et vocaverunt eum congregato coetu et constituerunt regem super omnem Israhel nec secutus est quisquam domum David praeter tribum Iuda solam<BR><FONT size=2>21</FONT>&nbsp;&nbsp;venit autem Roboam Hierusalem et congregavit universam domum Iuda et tribum Beniamin centum octoginta milia electorum virorum et bellatorum ut pugnaret contra domum Israhel et reduceret regnum Roboam filio Salomonis<BR><FONT size=2>22</FONT>&nbsp;&nbsp;factus est vero sermo Domini ad Semeiam virum Dei dicens<BR><FONT size=2>23</FONT>&nbsp;&nbsp;loquere ad Roboam filium Salomonis regem Iuda et ad omnem domum Iuda et Beniamin et reliquos de populo dicens<BR><FONT size=2>24</FONT>&nbsp;&nbsp;haec dicit Dominus non ascendetis nec bellabitis contra fratres vestros filios Israhel revertatur vir in domum suam a me enim factum est verbum hoc audierunt sermonem Domini et reversi sunt de itinere sicut eis praeceperat Dominus<BR><FONT size=2>25</FONT>&nbsp;&nbsp;aedificavit autem Hieroboam Sychem in monte Ephraim et habitavit ibi et egressus inde aedificavit Phanuhel<BR><FONT size=2>26</FONT>&nbsp;&nbsp;dixitque Hieroboam in corde suo nunc revertetur regnum ad domum David<BR><FONT size=2>27</FONT>&nbsp;&nbsp;si ascenderit populus iste ut faciat sacrificia in domo Domini in Hierusalem et convertetur cor populi huius ad dominum suum Roboam regem Iuda interficientque me et revertentur ad eum<BR><FONT size=2>28</FONT>&nbsp;&nbsp;et excogitato consilio fecit duos vitulos aureos et dixit eis nolite ultra ascendere Hierusalem ecce dii tui Israhel qui eduxerunt te de terra Aegypti<BR><FONT size=2>29</FONT>&nbsp;&nbsp;posuitque unum in Bethel et alterum in Dan<BR><FONT size=2>30</FONT>&nbsp;&nbsp;et factum est verbum hoc in peccatum ibat enim populus ad adorandum vitulum usque in Dan<BR><FONT size=2>31</FONT>&nbsp;&nbsp;et fecit fana in excelsis et sacerdotes de extremis populi qui non erant de filiis Levi<BR><FONT size=2>32</FONT>&nbsp;&nbsp;constituitque diem sollemnem in mense octavo quintadecima die mensis in similitudinem sollemnitatis quae celebratur in Iuda et ascendens altare similiter fecit in Bethel ut immolaret vitulis quos fabricatus erat constituitque in Bethel sacerdotes excelsorum quae fecerat<BR><FONT size=2>33</FONT>&nbsp;&nbsp;et ascendit super altare quod extruxerat in Bethel quintadecima die mensis octavi quem finxerat de corde suo et fecit sollemnitatem filiis Israhel et ascendit super altare ut adoleret incensum 
<P><HR>
<P><A NAME="13"></A><B>CAPUT 13</B><P>
<FONT size=2>1</FONT>&nbsp;&nbsp;et ecce vir Dei venit de Iuda in sermone Domini in Bethel Hieroboam stante super altare et tus iaciente<BR><FONT size=2>2</FONT>&nbsp;&nbsp;et exclamavit contra altare in sermone Domini et ait altare altare haec dicit Dominus ecce filius nascetur domui David Iosias nomine et immolabit super te sacerdotes excelsorum qui nunc in te tura succendunt et ossa hominum incendet super te<BR><FONT size=2>3</FONT>&nbsp;&nbsp;deditque in die illa signum dicens hoc erit signum quod locutus est Dominus ecce altare scinditur et effunditur cinis qui in eo est<BR><FONT size=2>4</FONT>&nbsp;&nbsp;cumque audisset rex sermonem hominis Dei quem inclamaverat contra altare in Bethel extendit manum suam de altari dicens adprehendite eum et exaruit manus eius quam extenderat contra eum nec valuit retrahere eam ad se<BR><FONT size=2>5</FONT>&nbsp;&nbsp;altare quoque scissum est et effusus cinis de altari iuxta signum quod praedixerat vir Dei in sermone Domini<BR><FONT size=2>6</FONT>&nbsp;&nbsp;et ait rex ad virum Dei deprecare faciem Domini Dei tui et ora pro me ut restituatur manus mea mihi oravit vir Dei faciem Domini et reversa est manus regis ad eum et facta est sicut prius fuerat<BR><FONT size=2>7</FONT>&nbsp;&nbsp;locutus est autem rex ad virum Dei veni mecum domum ut prandeas et dabo tibi munera<BR><FONT size=2>8</FONT>&nbsp;&nbsp;responditque vir Dei ad regem si dederis mihi mediam partem domus tuae non veniam tecum nec comedam panem neque bibam aquam in loco isto<BR><FONT size=2>9</FONT>&nbsp;&nbsp;sic enim mandatum est mihi in sermone Domini praecipientis non comedes panem neque bibes aquam nec reverteris per viam qua venisti<BR><FONT size=2>10</FONT>&nbsp;&nbsp;abiit ergo per aliam viam et non est reversus per iter quo venerat in Bethel<BR><FONT size=2>11</FONT>&nbsp;&nbsp;prophetes autem quidam senex habitabat in Bethel ad quem venit filius suus et narravit ei omnia opera quae fecerat vir Dei illa die in Bethel et verba quae locutus fuerat ad regem et narraverunt patri suo<BR><FONT size=2>12</FONT>&nbsp;&nbsp;et dixit eis pater eorum per quam viam abiit ostenderunt ei filii sui viam per quam abierat vir Dei qui venerat de Iuda<BR><FONT size=2>13</FONT>&nbsp;&nbsp;et ait filiis suis sternite mihi asinum qui cum stravissent ascendit<BR><FONT size=2>14</FONT>&nbsp;&nbsp;et abiit post virum Dei et invenit eum sedentem subtus terebinthum et ait illi tune es vir Dei qui venisti de Iuda respondit ille ego sum<BR><FONT size=2>15</FONT>&nbsp;&nbsp;dixit ad eum veni mecum domum ut comedas panem<BR><FONT size=2>16</FONT>&nbsp;&nbsp;qui ait non possum reverti neque venire tecum nec comedam panem nec bibam aquam in loco isto<BR><FONT size=2>17</FONT>&nbsp;&nbsp;quia locutus est Dominus ad me in sermone Domini dicens non comedes panem et non bibes ibi aquam nec reverteris per viam qua ieris<BR><FONT size=2>18</FONT>&nbsp;&nbsp;qui ait illi et ego propheta sum similis tui et angelus locutus est mihi in sermone Domini dicens reduc eum tecum in domum tuam et comedat panem et bibat aquam fefellit eum<BR><FONT size=2>19</FONT>&nbsp;&nbsp;et reduxit secum comedit ergo panem in domo eius et bibit aquam<BR><FONT size=2>20</FONT>&nbsp;&nbsp;cumque sederent ad mensam factus est sermo Domini ad prophetam qui reduxerat eum<BR><FONT size=2>21</FONT>&nbsp;&nbsp;et exclamavit ad virum Dei qui venerat de Iuda dicens haec dicit Dominus quia inoboediens fuisti ori Domini et non custodisti mandatum quod praecepit tibi Dominus Deus tuus<BR><FONT size=2>22</FONT>&nbsp;&nbsp;et reversus es et comedisti panem et bibisti aquam in loco in quo praecepit tibi ne comederes panem neque biberes aquam non inferetur cadaver tuum in sepulchrum patrum tuorum<BR><FONT size=2>23</FONT>&nbsp;&nbsp;cumque comedisset et bibisset stravit asinum prophetae quem reduxerat<BR><FONT size=2>24</FONT>&nbsp;&nbsp;qui cum abisset invenit eum leo in via et occidit et erat cadaver eius proiectum in itinere asinus autem stabat iuxta illum et leo stabat iuxta cadaver<BR><FONT size=2>25</FONT>&nbsp;&nbsp;et ecce viri transeuntes viderunt cadaver proiectum in via et leonem stantem iuxta cadaver et venerunt et divulgaverunt in civitate in qua prophetes senex ille habitabat<BR><FONT size=2>26</FONT>&nbsp;&nbsp;quod cum audisset propheta ille qui reduxerat eum de via ait vir Dei est qui inoboediens fuit ori Domini et tradidit eum Dominus leoni et confregit eum et occidit iuxta verbum Domini quod locutus est ei<BR><FONT size=2>27</FONT>&nbsp;&nbsp;dixitque ad filios suos sternite mihi asinum qui cum stravissent<BR><FONT size=2>28</FONT>&nbsp;&nbsp;et ille abisset invenit cadaver eius proiectum in via et asinum et leonem stantes iuxta cadaver non comedit leo de cadavere nec laesit asinum<BR><FONT size=2>29</FONT>&nbsp;&nbsp;tulit ergo prophetes cadaver viri Dei et posuit illud super asinum et reversus intulit in civitatem prophetae senis ut plangerent eum<BR><FONT size=2>30</FONT>&nbsp;&nbsp;et posuit cadaver eius in sepulchro suo et planxerunt eum heu frater<BR><FONT size=2>31</FONT>&nbsp;&nbsp;cumque planxissent eum dixit ad filios suos cum mortuus fuero sepelite me in sepulchro in quo vir Dei sepultus est iuxta ossa eius ponite ossa mea<BR><FONT size=2>32</FONT>&nbsp;&nbsp;profecto enim veniet sermo quem praedixit in sermone Domini contra altare quod est in Bethel et contra omnia fana excelsorum quae sunt in urbibus Samariae<BR><FONT size=2>33</FONT>&nbsp;&nbsp;post verba haec non est reversus Hieroboam de via sua pessima sed e contrario fecit de novissimis populi sacerdotes excelsorum quicumque volebat implebat manum suam et fiebat sacerdos excelsorum<BR><FONT size=2>34</FONT>&nbsp;&nbsp;et propter hanc causam peccavit domus Hieroboam et eversa est et deleta de superficie terrae 
<P><HR>
<P><A NAME="14"></A><B>CAPUT 14</B><P>
<FONT size=2>1</FONT>&nbsp;&nbsp;in tempore illo aegrotavit Abia filius Hieroboam<BR><FONT size=2>2</FONT>&nbsp;&nbsp;dixitque Hieroboam uxori suae surge et commuta habitum ne cognoscaris quod sis uxor Hieroboam et vade in Silo ubi est Ahia propheta qui locutus est mihi quod regnaturus essem super populum hunc<BR><FONT size=2>3</FONT>&nbsp;&nbsp;tolle quoque in manu tua decem panes et crustula et vas mellis et vade ad illum ipse indicabit tibi quid eventurum sit huic puero<BR><FONT size=2>4</FONT>&nbsp;&nbsp;fecit ut dixerat uxor Hieroboam et consurgens abiit in Silo et venit in domum Ahia at ille non poterat videre quia caligaverant oculi eius prae senectute<BR><FONT size=2>5</FONT>&nbsp;&nbsp;dixit autem Dominus ad Ahiam ecce uxor Hieroboam ingreditur ut consulat te super filio suo qui aegrotat haec et haec loqueris ei cum ergo illa intraret et dissimularet se esse quae erat<BR><FONT size=2>6</FONT>&nbsp;&nbsp;audivit Ahias sonitum pedum eius introeuntis per ostium et ait ingredere uxor Hieroboam quare aliam esse te simulas ego autem missus sum ad te durus nuntius<BR><FONT size=2>7</FONT>&nbsp;&nbsp;vade et dic Hieroboam haec dicit Dominus Deus Israhel quia exaltavi te de medio populi et dedi te ducem super populum meum Israhel<BR><FONT size=2>8</FONT>&nbsp;&nbsp;et scidi regnum domus David et dedi illud tibi et non fuisti sicut servus meus David qui custodivit mandata mea et secutus est me in toto corde suo faciens quod placitum esset in conspectu meo<BR><FONT size=2>9</FONT>&nbsp;&nbsp;sed operatus es male super omnes qui fuerunt ante te et fecisti tibi deos alienos et conflatiles ut me ad iracundiam provocares me autem proiecisti post corpus tuum<BR><FONT size=2>10</FONT>&nbsp;&nbsp;idcirco ecce ego inducam mala super domum Hieroboam et percutiam de Hieroboam mingentem ad parietem et clausum et novissimum in Israhel et mundabo reliquias domus Hieroboam sicut mundari solet fimus usque ad purum<BR><FONT size=2>11</FONT>&nbsp;&nbsp;qui mortui fuerint de Hieroboam in civitate comedent eos canes qui autem mortui fuerint in agro vorabunt eos aves caeli quia Dominus locutus est<BR><FONT size=2>12</FONT>&nbsp;&nbsp;tu igitur surge et vade in domum tuam et in ipso introitu pedum tuorum in urbem morietur puer<BR><FONT size=2>13</FONT>&nbsp;&nbsp;et planget eum omnis Israhel et sepeliet iste enim solus infertur de Hieroboam in sepulchrum quia inventus est super eo sermo bonus ad Dominum Deum Israhel in domo Hieroboam<BR><FONT size=2>14</FONT>&nbsp;&nbsp;constituet autem sibi Dominus regem super Israhel qui percutiat domum Hieroboam in hac die et in hoc tempore<BR><FONT size=2>15</FONT>&nbsp;&nbsp;et percutiet Dominus Israhel sicut moveri solet harundo in aqua et evellet Israhel de terra bona hac quam dedit patribus eorum et ventilabit eos trans Flumen quia fecerunt sibi lucos ut inritarent Dominum<BR><FONT size=2>16</FONT>&nbsp;&nbsp;et tradet Dominus Israhel propter peccata Hieroboam qui peccavit et peccare fecit Israhel<BR><FONT size=2>17</FONT>&nbsp;&nbsp;surrexit itaque uxor Hieroboam et abiit et venit in Thersa cumque illa ingrederetur limen domus puer mortuus est<BR><FONT size=2>18</FONT>&nbsp;&nbsp;et sepelierunt eum et planxit illum omnis Israhel iuxta sermonem Domini quem locutus est in manu servi sui Ahiae prophetae<BR><FONT size=2>19</FONT>&nbsp;&nbsp;reliqua autem verborum Hieroboam quomodo pugnaverit et quomodo regnaverit ecce scripta sunt in libro verborum dierum regum Israhel<BR><FONT size=2>20</FONT>&nbsp;&nbsp;dies autem quibus regnavit Hieroboam viginti duo anni sunt et dormivit cum patribus suis regnavitque Nadab filius eius pro eo<BR><FONT size=2>21</FONT>&nbsp;&nbsp;porro Roboam filius Salomonis regnavit in Iuda quadraginta et unius anni erat Roboam cum regnare coepisset et decem et septem annis regnavit in Hierusalem civitatem quam elegit Dominus ut poneret nomen suum ibi ex omnibus tribubus Israhel nomen autem matris eius Naama Ammanites<BR><FONT size=2>22</FONT>&nbsp;&nbsp;et fecit Iudas malum coram Domino et inritaverunt eum super omnibus quae fecerant patres eorum in peccatis suis quae peccaverant<BR><FONT size=2>23</FONT>&nbsp;&nbsp;aedificaverunt enim et ipsi sibi aras et statuas et lucos super omnem collem excelsum et subter omnem arborem frondosam<BR><FONT size=2>24</FONT>&nbsp;&nbsp;sed et effeminati fuerunt in terra feceruntque omnes abominationes gentium quas adtrivit Dominus ante faciem filiorum Israhel<BR><FONT size=2>25</FONT>&nbsp;&nbsp;in quinto autem anno regni Roboam ascendit Sesac rex Aegypti in Hierusalem<BR><FONT size=2>26</FONT>&nbsp;&nbsp;et tulit thesauros domus Domini et thesauros regios et universa diripuit scuta quoque aurea quae fecerat Salomon<BR><FONT size=2>27</FONT>&nbsp;&nbsp;pro quibus fecit rex Roboam scuta aerea et tradidit ea in manu ducum scutariorum et eorum qui excubabant ante ostium domus regis<BR><FONT size=2>28</FONT>&nbsp;&nbsp;cumque ingrederetur rex in domum Domini portabant ea qui praeeundi habebant officium et postea reportabant ad armamentarium scutariorum<BR><FONT size=2>29</FONT>&nbsp;&nbsp;reliqua autem sermonum Roboam et omnium quae fecit ecce scripta sunt in libro verborum dierum regum Iuda<BR><FONT size=2>30</FONT>&nbsp;&nbsp;fuitque bellum inter Roboam et Hieroboam cunctis diebus<BR><FONT size=2>31</FONT>&nbsp;&nbsp;dormivit itaque Roboam cum patribus suis et sepultus est cum eis in civitate David nomen autem matris eius Naama Ammanites et regnavit Abiam filius eius pro eo 
<P><HR>
<P><A NAME="15"></A><B>CAPUT 15</B><P>
<FONT size=2>1</FONT>&nbsp;&nbsp;igitur in octavodecimo anno regni Hieroboam filii Nabath regnavit Abiam super Iudam<BR><FONT size=2>2</FONT>&nbsp;&nbsp;tribus annis regnavit in Hierusalem nomen matris eius Maacha filia Absalom<BR><FONT size=2>3</FONT>&nbsp;&nbsp;ambulavitque in omnibus peccatis patris sui quae fecerat ante eum nec erat cor eius perfectum cum Domino Deo suo sicut cor David patris eius<BR><FONT size=2>4</FONT>&nbsp;&nbsp;sed propter David dedit ei Dominus Deus suus lucernam in Hierusalem ut suscitaret filium eius post eum et staret Hierusalem<BR><FONT size=2>5</FONT>&nbsp;&nbsp;eo quod fecisset David rectum in oculis Domini et non declinasset ab omnibus quae praeceperat ei cunctis diebus vitae suae excepto sermone Uriae Hetthei<BR><FONT size=2>6</FONT>&nbsp;&nbsp;attamen bellum fuit inter Roboam et inter Hieroboam omni tempore vitae eius<BR><FONT size=2>7</FONT>&nbsp;&nbsp;reliqua autem sermonum Abiam et omnia quae fecit nonne haec scripta sunt in libro verborum dierum regum Iuda fuitque proelium inter Abiam et inter Hieroboam<BR><FONT size=2>8</FONT>&nbsp;&nbsp;et dormivit Abiam cum patribus suis et sepelierunt eum in civitate David regnavitque Asa filius eius pro eo<BR><FONT size=2>9</FONT>&nbsp;&nbsp;in anno ergo vicesimo Hieroboam regis Israhel regnavit Asa rex Iuda<BR><FONT size=2>10</FONT>&nbsp;&nbsp;et quadraginta uno anno regnavit in Hierusalem nomen matris eius Maacha filia Absalom<BR><FONT size=2>11</FONT>&nbsp;&nbsp;et fecit Asa rectum ante conspectum Domini sicut David pater eius<BR><FONT size=2>12</FONT>&nbsp;&nbsp;et abstulit effeminatos de terra purgavitque universas sordes idolorum quae fecerant patres eius<BR><FONT size=2>13</FONT>&nbsp;&nbsp;insuper et Maacham matrem suam amovit ne esset princeps in sacris Priapi et in luco eius quem consecraverat subvertitque specum eius et confregit simulacrum turpissimum et conbusit in torrente Cedron<BR><FONT size=2>14</FONT>&nbsp;&nbsp;excelsa autem non abstulit verumtamen cor Asa perfectum erat cum Deo cunctis diebus suis<BR><FONT size=2>15</FONT>&nbsp;&nbsp;et intulit ea quae sanctificaverat pater suus et voverat in domum Domini argentum et aurum et vasa<BR><FONT size=2>16</FONT>&nbsp;&nbsp;bellum autem erat inter Asa et Baasa regem Israhel cunctis diebus eorum<BR><FONT size=2>17</FONT>&nbsp;&nbsp;ascendit quoque Baasa rex Israhel in Iudam et aedificavit Rama ut non possit quispiam egredi vel ingredi de parte Asa regis Iudae<BR><FONT size=2>18</FONT>&nbsp;&nbsp;tollens itaque Asa omne argentum et aurum quod remanserat in thesauris domus Domini et in thesauris domus regiae dedit illud in manu servorum suorum et misit ad Benadad filium Tabremmon filii Ezion regem Syriae qui habitabat in Damasco dicens<BR><FONT size=2>19</FONT>&nbsp;&nbsp;foedus est inter me et te et inter patrem meum et patrem tuum ideo misi tibi munera argentum et aurum et peto ut venias et irritum facias foedus quod habes cum Baasa rege Israhel et recedat a me<BR><FONT size=2>20</FONT>&nbsp;&nbsp;adquiescens Benadad regi Asa misit principes exercitus sui in civitates Israhel et percusserunt Ahion et Dan et Abel domum Maacha et universam Cenneroth omnem scilicet terram Nepthalim<BR><FONT size=2>21</FONT>&nbsp;&nbsp;quod cum audisset Baasa intermisit aedificare Rama et reversus est in Thersa<BR><FONT size=2>22</FONT>&nbsp;&nbsp;rex autem Asa nuntium misit in omnem Iudam nemo sit excusatus et tulerunt lapides Rama et ligna eius quibus aedificaverat Baasa et extruxit de eis rex Asa Gaba Beniamin et Maspha<BR><FONT size=2>23</FONT>&nbsp;&nbsp;reliqua autem omnium sermonum Asa et universae fortitudines eius et cuncta quae fecit et civitates quas extruxit nonne haec scripta sunt in libro verborum dierum regum Iuda verumtamen in tempore senectutis suae doluit pedes<BR><FONT size=2>24</FONT>&nbsp;&nbsp;et dormivit cum patribus suis et sepultus est cum eis in civitate David patris sui regnavitque Iosaphat filius eius pro eo<BR><FONT size=2>25</FONT>&nbsp;&nbsp;Nadab vero filius Hieroboam regnavit super Israhel anno secundo Asa regis Iuda regnavitque super Israhel duobus annis<BR><FONT size=2>26</FONT>&nbsp;&nbsp;et fecit quod malum est in conspectu Domini et ambulavit in viis patris sui et in peccatis eius quibus peccare fecit Israhel<BR><FONT size=2>27</FONT>&nbsp;&nbsp;insidiatus est autem ei Baasa filius Ahia de domo Isachar et percussit eum in Gebbethon quae est urbs Philisthinorum siquidem Nadab et omnis Israhel obsidebant Gebbethon<BR><FONT size=2>28</FONT>&nbsp;&nbsp;interfecit igitur illum Baasa in anno tertio Asa regis Iuda et regnavit pro eo<BR><FONT size=2>29</FONT>&nbsp;&nbsp;cumque regnasset percussit omnem domum Hieroboam non dimisit ne unam quidem animam de semine eius donec deleret eum iuxta verbum Domini quod locutus fuerat in manu servi sui Ahiae Silonitis<BR><FONT size=2>30</FONT>&nbsp;&nbsp;propter peccata Hieroboam quae peccaverat et quibus peccare fecerat Israhel et propter delictum quo inritaverat Dominum Deum Israhel<BR><FONT size=2>31</FONT>&nbsp;&nbsp;reliqua autem sermonum Nadab et omnia quae operatus est nonne haec scripta sunt in libro verborum dierum regum Israhel<BR><FONT size=2>32</FONT>&nbsp;&nbsp;fuitque bellum inter Asa et Baasa regem Israhel cunctis diebus eorum<BR><FONT size=2>33</FONT>&nbsp;&nbsp;anno tertio Asa regis Iuda regnavit Baasa filius Ahia super omnem Israhel in Thersa viginti quattuor annis<BR><FONT size=2>34</FONT>&nbsp;&nbsp;et fecit malum coram Domino ambulavitque in via Hieroboam et in peccatis eius quibus peccare fecit Israhel 
<P><HR>
<P><A NAME="16"></A><B>CAPUT 16</B><P>
<FONT size=2>1</FONT>&nbsp;&nbsp;factus est autem sermo Domini ad Hieu filium Anani contra Baasa dicens<BR><FONT size=2>2</FONT>&nbsp;&nbsp;pro eo quod exaltavi te de pulvere et posui ducem super populum meum Israhel tu autem ambulasti in via Hieroboam et peccare fecisti populum meum Israhel ut me inritares in peccatis eorum<BR><FONT size=2>3</FONT>&nbsp;&nbsp;ecce ego demetam posteriora Baasa et posteriora domus eius et faciam domum tuam sicut domum Hieroboam filii Nabath<BR><FONT size=2>4</FONT>&nbsp;&nbsp;qui mortuus fuerit de Baasa in civitate comedent eum canes et qui mortuus fuerit ex eo in regione comedent eum volucres caeli<BR><FONT size=2>5</FONT>&nbsp;&nbsp;reliqua autem sermonum Baasa et quaecumque fecit et proelia eius nonne haec scripta sunt in libro verborum dierum regum Israhel<BR><FONT size=2>6</FONT>&nbsp;&nbsp;dormivit ergo Baasa cum patribus suis sepultusque est in Thersa et regnavit Hela filius eius pro eo<BR><FONT size=2>7</FONT>&nbsp;&nbsp;cum autem in manu Hieu filii Anani prophetae verbum Domini factum esset contra Baasa et contra domum eius et contra omne malum quod fecerat coram Domino ad inritandum eum in operibus manuum suarum ut fieret sicut domus Hieroboam ob hanc causam occidit eum<BR><FONT size=2>8</FONT>&nbsp;&nbsp;anno vicesimo sexto Asa regis Iuda regnavit Hela filius Baasa super Israhel in Thersa duobus annis<BR><FONT size=2>9</FONT>&nbsp;&nbsp;et rebellavit contra eum servus suus Zamri dux mediae partis equitum erat autem Hela in Thersa bibens et temulentus in domo Arsa praefecti Thersa<BR><FONT size=2>10</FONT>&nbsp;&nbsp;inruens ergo Zamri percussit et occidit eum anno vicesimo septimo Asa regis Iuda et regnavit pro eo<BR><FONT size=2>11</FONT>&nbsp;&nbsp;cumque regnasset et sedisset super solium eius percussit omnem domum Baasa et non dereliquit ex eo mingentem ad parietem et propinquos et amicos eius<BR><FONT size=2>12</FONT>&nbsp;&nbsp;delevitque Zamri omnem domum Baasa iuxta verbum Domini quod locutus fuerat ad Baasa in manu Hieu prophetae<BR><FONT size=2>13</FONT>&nbsp;&nbsp;propter universa peccata Baasa et peccata Hela filii eius qui peccaverunt et peccare fecerunt Israhel provocantes Dominum Deum Israhel in vanitatibus suis<BR><FONT size=2>14</FONT>&nbsp;&nbsp;reliqua autem sermonum Hela et omnia quae fecit nonne haec scripta sunt in libro verborum dierum regum Israhel<BR><FONT size=2>15</FONT>&nbsp;&nbsp;anno vicesimo et septimo Asa regis Iuda regnavit Zamri septem diebus in Thersa porro exercitus obsidebat Gebbethon urbem Philisthinorum<BR><FONT size=2>16</FONT>&nbsp;&nbsp;cumque audisset rebellasse Zamri et occidisse regem fecit sibi regem omnis Israhel Amri qui erat princeps militiae super Israhel in die illa in castris<BR><FONT size=2>17</FONT>&nbsp;&nbsp;ascendit ergo Amri et omnis Israhel cum eo de Gebbethon et obsidebant Thersa<BR><FONT size=2>18</FONT>&nbsp;&nbsp;videns autem Zamri quod expugnanda esset civitas ingressus est palatium et succendit secum domum regiam et mortuus est<BR><FONT size=2>19</FONT>&nbsp;&nbsp;in peccatis suis quae peccaverat faciens malum coram Domino et ambulans in via Hieroboam et in peccato eius quo fecit peccare Israhel<BR><FONT size=2>20</FONT>&nbsp;&nbsp;reliqua autem sermonum Zamri et insidiarum eius et tyrannidis nonne haec scripta sunt in libro verborum dierum regum Israhel<BR><FONT size=2>21</FONT>&nbsp;&nbsp;tunc divisus est populus Israhel in duas partes media pars populi sequebatur Thebni filium Gineth ut constitueret eum regem et media pars Amri<BR><FONT size=2>22</FONT>&nbsp;&nbsp;praevaluit autem populus qui erat cum Amri populo qui sequebatur Thebni filium Gineth mortuusque est Thebni et regnavit Amri<BR><FONT size=2>23</FONT>&nbsp;&nbsp;anno tricesimo primo Asa regis Iuda regnavit Amri super Israhel duodecim annis in Thersa regnavit sex annis<BR><FONT size=2>24</FONT>&nbsp;&nbsp;emitque montem Samariae a Somer duobus talentis argenti et aedificavit eam et vocavit nomen civitatis quam extruxerat nomine Somer domini montis Samariae<BR><FONT size=2>25</FONT>&nbsp;&nbsp;fecit autem Amri malum in conspectu Domini et operatus est nequiter super omnes qui fuerant ante eum<BR><FONT size=2>26</FONT>&nbsp;&nbsp;ambulavitque in omni via Hieroboam filii Nabath et in peccatis eius quibus peccare fecerat Israhel ut inritaret Dominum Deum Israhel in vanitatibus suis<BR><FONT size=2>27</FONT>&nbsp;&nbsp;reliqua autem sermonum Amri et proelia eius quae gessit nonne haec scripta sunt in libro verborum dierum regum Israhel<BR><FONT size=2>28</FONT>&nbsp;&nbsp;et dormivit Amri cum patribus suis et sepultus est in Samaria regnavitque Ahab filius eius pro eo<BR><FONT size=2>29</FONT>&nbsp;&nbsp;Ahab vero filius Amri regnavit super Israhel anno tricesimo octavo Asa regis Iuda et regnavit Ahab filius Amri super Israhel in Samaria viginti et duobus annis<BR><FONT size=2>30</FONT>&nbsp;&nbsp;et fecit Ahab filius Amri malum in conspectu Domini super omnes qui fuerunt ante eum<BR><FONT size=2>31</FONT>&nbsp;&nbsp;nec suffecit ei ut ambularet in peccatis Hieroboam filii Nabath insuper duxit uxorem Hiezabel filiam Ethbaal regis Sidoniorum et abiit et servivit Baal et adoravit eum<BR><FONT size=2>32</FONT>&nbsp;&nbsp;et posuit aram Baal in templo Baal quod aedificaverat in Samaria<BR><FONT size=2>33</FONT>&nbsp;&nbsp;et plantavit lucum et addidit Ahab in opere suo inritans Dominum Deum Israhel super omnes reges Israhel qui fuerant ante eum<BR><FONT size=2>34</FONT>&nbsp;&nbsp;in diebus eius aedificavit Ahiel de Bethel Hiericho in Abiram primitivo suo fundavit eam et in Segub novissimo suo posuit portas eius iuxta verbum Domini quod locutus fuerat in manu Iosue filii Nun 
<P><HR>
<P><A NAME="17"></A><B>CAPUT 17</B><P>
<FONT size=2>1</FONT>&nbsp;&nbsp;et dixit Helias Thesbites de habitatoribus Galaad ad Ahab vivit Dominus Deus Israhel in cuius conspectu sto si erit annis his ros et pluvia nisi iuxta oris mei verba<BR><FONT size=2>2</FONT>&nbsp;&nbsp;et factum est verbum Domini ad eum dicens<BR><FONT size=2>3</FONT>&nbsp;&nbsp;recede hinc et vade contra orientem et abscondere in torrente Charith qui est contra Iordanem<BR><FONT size=2>4</FONT>&nbsp;&nbsp;et ibi de torrente bibes corvisque praecepi ut pascant te ibi<BR><FONT size=2>5</FONT>&nbsp;&nbsp;abiit ergo et fecit iuxta verbum Domini cumque abisset sedit in torrente Charith qui est contra Iordanem<BR><FONT size=2>6</FONT>&nbsp;&nbsp;corvi quoque deferebant panem et carnes mane similiter panem et carnes vesperi et bibebat de torrente<BR><FONT size=2>7</FONT>&nbsp;&nbsp;post dies autem siccatus est torrens non enim pluerat super terram<BR><FONT size=2>8</FONT>&nbsp;&nbsp;factus est igitur sermo Domini ad eum dicens<BR><FONT size=2>9</FONT>&nbsp;&nbsp;surge et vade in Sareptha Sidoniorum et manebis ibi praecepi enim ibi mulieri viduae ut pascat te<BR><FONT size=2>10</FONT>&nbsp;&nbsp;surrexit et abiit Sareptham cumque venisset ad portam civitatis apparuit ei mulier vidua colligens ligna et vocavit eam dixitque da mihi paululum aquae in vase ut bibam<BR><FONT size=2>11</FONT>&nbsp;&nbsp;cumque illa pergeret ut adferret clamavit post tergum eius dicens adfer mihi obsecro et buccellam panis in manu tua<BR><FONT size=2>12</FONT>&nbsp;&nbsp;quae respondit vivit Dominus Deus tuus quia non habeo panem nisi quantum pugillus capere potest farinae in hydria et paululum olei in lecytho en colligo duo ligna ut ingrediar et faciam illud mihi et filio meo ut comedamus et moriamur<BR><FONT size=2>13</FONT>&nbsp;&nbsp;ad quam Helias ait noli timere sed vade et fac sicut dixisti verumtamen mihi primum fac de ipsa farinula subcinericium panem parvulum et adfer ad me tibi autem et filio tuo facies postea<BR><FONT size=2>14</FONT>&nbsp;&nbsp;haec autem dicit Dominus Deus Israhel hydria farinae non deficiet nec lecythus olei minuetur usque ad diem in qua daturus est Dominus pluviam super faciem terrae<BR><FONT size=2>15</FONT>&nbsp;&nbsp;quae abiit et fecit iuxta verbum Heliae et comedit ipse et illa et domus eius et ex illa die<BR><FONT size=2>16</FONT>&nbsp;&nbsp;hydria farinae non defecit et lecythus olei non est inminutus iuxta verbum Domini quod locutus fuerat in manu Heliae<BR><FONT size=2>17</FONT>&nbsp;&nbsp;factum est autem post verba haec aegrotavit filius mulieris matris familiae et erat languor fortis nimis ita ut non remaneret in eo halitus<BR><FONT size=2>18</FONT>&nbsp;&nbsp;dixit ergo ad Heliam quid mihi et tibi vir Dei ingressus es ad me ut rememorarentur iniquitates meae et interficeres filium meum<BR><FONT size=2>19</FONT>&nbsp;&nbsp;et ait ad eam da mihi filium tuum tulitque eum de sinu illius et portavit in cenaculum ubi ipse manebat et posuit super lectulum suum<BR><FONT size=2>20</FONT>&nbsp;&nbsp;et clamavit ad Dominum et dixit Domine Deus meus etiamne viduam apud quam ego utcumque sustentor adflixisti ut interficeres filium eius<BR><FONT size=2>21</FONT>&nbsp;&nbsp;et expandit se atque mensus est super puerum tribus vicibus clamavitque ad Dominum et ait Domine Deus meus revertatur oro anima pueri huius in viscera eius<BR><FONT size=2>22</FONT>&nbsp;&nbsp;exaudivit Dominus vocem Heliae et reversa est anima pueri intra eum et revixit<BR><FONT size=2>23</FONT>&nbsp;&nbsp;tulitque Helias puerum et deposuit eum de cenaculo in inferiorem domum et tradidit matri suae et ait illi en vivit filius tuus<BR><FONT size=2>24</FONT>&nbsp;&nbsp;dixitque mulier ad Heliam nunc in isto cognovi quoniam vir Dei es tu et verbum Domini in ore tuo verum est 
<P><HR>
<P><A NAME="18"></A><B>CAPUT 18</B><P>
<FONT size=2>1</FONT>&nbsp;&nbsp;post dies multos verbum Domini factum est ad Heliam in anno tertio dicens vade et ostende te Ahab ut dem pluviam super faciem terrae<BR><FONT size=2>2</FONT>&nbsp;&nbsp;ivit ergo Helias ut ostenderet se Ahab erat autem fames vehemens in Samaria<BR><FONT size=2>3</FONT>&nbsp;&nbsp;vocavitque Ahab Abdiam dispensatorem domus suae Abdias autem timebat Dominum valde<BR><FONT size=2>4</FONT>&nbsp;&nbsp;nam cum interficeret Hiezabel prophetas Domini tulit ille centum prophetas et abscondit eos quinquagenos in speluncis et pavit eos pane et aqua<BR><FONT size=2>5</FONT>&nbsp;&nbsp;dixit ergo Ahab ad Abdiam vade in terram ad universos fontes aquarum et in cunctas valles si forte invenire possimus herbam et salvare equos et mulos et non penitus iumenta intereant<BR><FONT size=2>6</FONT>&nbsp;&nbsp;diviseruntque sibi regiones ut circuirent eas Ahab ibat per viam unam et Abdias per viam alteram seorsum<BR><FONT size=2>7</FONT>&nbsp;&nbsp;cumque esset Abdias in via Helias occurrit ei qui cum cognovisset eum cecidit super faciem suam et ait num tu es domine mi Helias<BR><FONT size=2>8</FONT>&nbsp;&nbsp;cui ille respondit ego vade dic domino tuo adest Helias<BR><FONT size=2>9</FONT>&nbsp;&nbsp;et ille quid peccavi inquit quoniam trades me servum tuum in manu Ahab ut interficiat me<BR><FONT size=2>10</FONT>&nbsp;&nbsp;vivit Dominus Deus tuus non est gens aut regnum quo non miserit dominus meus te requirens et respondentibus cunctis non est hic adiuravit regna singula et gentes eo quod minime repperireris<BR><FONT size=2>11</FONT>&nbsp;&nbsp;et nunc dicis mihi vade et dic domino tuo adest Helias<BR><FONT size=2>12</FONT>&nbsp;&nbsp;cumque recessero a te spiritus Domini asportabit te in locum quem ego ignoro ingressus nuntiabo Ahab et non inveniet te et interficiet me servus autem tuus timet Dominum ab infantia sua<BR><FONT size=2>13</FONT>&nbsp;&nbsp;numquid non indicatum est tibi domino meo quid fecerim cum interficeret Hiezabel prophetas Domini quod absconderim de prophetis Domini centum viros quinquagenos et quinquagenos in speluncis et paverim eos pane et aqua<BR><FONT size=2>14</FONT>&nbsp;&nbsp;et nunc tu dicis vade et dic domino tuo adest Helias ut interficiat me<BR><FONT size=2>15</FONT>&nbsp;&nbsp;dixit Helias vivit Dominus exercituum ante cuius vultum sto quia hodie apparebo ei<BR><FONT size=2>16</FONT>&nbsp;&nbsp;abiit ergo Abdias in occursum Ahab et indicavit ei venitque Ahab in occursum Heliae<BR><FONT size=2>17</FONT>&nbsp;&nbsp;et cum vidisset eum ait tune es ille qui conturbas Israhel<BR><FONT size=2>18</FONT>&nbsp;&nbsp;et ille ait non turbavi Israhel sed tu et domus patris tui qui dereliquistis mandata Domini et secuti estis Baalim<BR><FONT size=2>19</FONT>&nbsp;&nbsp;verumtamen nunc mitte et congrega ad me universum Israhel in monte Carmeli et prophetas Baal quadringentos quinquaginta prophetasque lucorum quadringentos qui comedunt de mensa Hiezabel<BR><FONT size=2>20</FONT>&nbsp;&nbsp;misit Ahab ad omnes filios Israhel et congregavit prophetas in monte Carmeli<BR><FONT size=2>21</FONT>&nbsp;&nbsp;accedens autem Helias ad omnem populum ait usquequo claudicatis in duas partes si Dominus est Deus sequimini eum si autem Baal sequimini illum et non respondit ei populus verbum<BR><FONT size=2>22</FONT>&nbsp;&nbsp;et ait rursum Helias ad populum ego remansi propheta Domini solus prophetae autem Baal quadringenti et quinquaginta viri sunt<BR><FONT size=2>23</FONT>&nbsp;&nbsp;dentur nobis duo boves et illi eligant bovem unum et in frusta caedentes ponant super ligna ignem autem non subponant et ego faciam bovem alterum et inponam super ligna ignemque non subponam<BR><FONT size=2>24</FONT>&nbsp;&nbsp;invocate nomina deorum vestrorum et ego invocabo nomen Domini et deus qui exaudierit per ignem ipse sit Deus respondens omnis populus ait optima propositio<BR><FONT size=2>25</FONT>&nbsp;&nbsp;dixit ergo Helias prophetis Baal eligite vobis bovem unum et facite primi quia vos plures estis et invocate nomina deorum vestrorum ignemque non subponatis<BR><FONT size=2>26</FONT>&nbsp;&nbsp;qui cum tulissent bovem quem dederat eis fecerunt et invocabant nomen Baal de mane usque ad meridiem dicentes Baal exaudi nos et non erat vox nec qui responderet transiliebantque altare quod fecerant<BR><FONT size=2>27</FONT>&nbsp;&nbsp;cumque esset iam meridies inludebat eis Helias dicens clamate voce maiore deus enim est et forsitan loquitur aut in diversorio est aut in itinere aut certe dormit ut excitetur<BR><FONT size=2>28</FONT>&nbsp;&nbsp;clamabant ergo voce magna et incidebant se iuxta ritum suum cultris et lanceolis donec perfunderentur sanguine<BR><FONT size=2>29</FONT>&nbsp;&nbsp;postquam autem transiit meridies et illis prophetantibus venerat tempus quo sacrificium offerri solet nec audiebatur vox neque aliquis respondebat nec adtendebat orantes<BR><FONT size=2>30</FONT>&nbsp;&nbsp;dixit Helias omni populo venite ad me et accedente ad se populo curavit altare Domini quod destructum fuerat<BR><FONT size=2>31</FONT>&nbsp;&nbsp;et tulit duodecim lapides iuxta numerum tribuum filiorum Iacob ad quem factus est sermo Domini dicens Israhel erit nomen tuum<BR><FONT size=2>32</FONT>&nbsp;&nbsp;et aedificavit lapidibus altare in nomine Domini fecitque aquaeductum quasi per duas aratiunculas in circuitu altaris<BR><FONT size=2>33</FONT>&nbsp;&nbsp;et conposuit ligna divisitque per membra bovem et posuit super ligna<BR><FONT size=2>34</FONT>&nbsp;&nbsp;et ait implete quattuor hydrias aqua et fundite super holocaustum et super ligna rursumque dixit etiam secundo hoc facite qui cum fecissent et secundo ait etiam tertio id ipsum facite feceruntque et tertio<BR><FONT size=2>35</FONT>&nbsp;&nbsp;et currebant aquae circa altare et fossa aquaeductus repleta est<BR><FONT size=2>36</FONT>&nbsp;&nbsp;cumque iam tempus esset ut offerretur holocaustum accedens Helias propheta ait Domine Deus Abraham Isaac et Israhel hodie ostende quia tu es Deus Israhel et ego servus tuus et iuxta praeceptum tuum feci omnia verba haec<BR><FONT size=2>37</FONT>&nbsp;&nbsp;exaudi me Domine exaudi me ut discat populus iste quia tu es Dominus Deus et tu convertisti cor eorum iterum<BR><FONT size=2>38</FONT>&nbsp;&nbsp;cecidit autem ignis Domini et voravit holocaustum et ligna et lapides pulverem quoque et aquam quae erat in aquaeductu lambens<BR><FONT size=2>39</FONT>&nbsp;&nbsp;quod cum vidisset omnis populus cecidit in faciem suam et ait Dominus ipse est Deus Dominus ipse est Deus<BR><FONT size=2>40</FONT>&nbsp;&nbsp;dixitque Helias ad eos adprehendite prophetas Baal et ne unus quidem fugiat ex eis quos cum conprehendissent duxit eos Helias ad torrentem Cison et interfecit eos ibi<BR><FONT size=2>41</FONT>&nbsp;&nbsp;et ait Helias ad Ahab ascende comede et bibe quia sonus multae pluviae est<BR><FONT size=2>42</FONT>&nbsp;&nbsp;ascendit Ahab ut comederet et biberet Helias autem ascendit in vertice Carmeli et pronus in terram posuit faciem inter genua sua<BR><FONT size=2>43</FONT>&nbsp;&nbsp;et dixit ad puerum suum ascende et prospice contra mare qui cum ascendisset et contemplatus esset ait non est quicquam et rursum ait illi revertere septem vicibus<BR><FONT size=2>44</FONT>&nbsp;&nbsp;in septima autem vice ecce nubicula parva quasi vestigium hominis ascendebat de mari qui ait ascende et dic Ahab iunge et descende ne occupet te pluvia<BR><FONT size=2>45</FONT>&nbsp;&nbsp;cumque se verterent huc atque illuc ecce caeli contenebrati sunt et nubes et ventus et facta est pluvia grandis ascendens itaque Ahab abiit in Hiezrahel<BR><FONT size=2>46</FONT>&nbsp;&nbsp;et manus Domini facta est super Heliam accinctisque lumbis currebat ante Ahab donec veniret in Hiezrahel 
<P><HR>
<P><A NAME="19"></A><B>CAPUT 19</B><P>
<FONT size=2>1</FONT>&nbsp;&nbsp;nuntiavit autem Ahab Hiezabel omnia quae fecerat Helias et quomodo occidisset universos prophetas gladio<BR><FONT size=2>2</FONT>&nbsp;&nbsp;misitque Hiezabel nuntium ad Heliam dicens haec mihi faciant dii et haec addant nisi hac hora cras posuero animam tuam sicut animam unius ex illis<BR><FONT size=2>3</FONT>&nbsp;&nbsp;timuit ergo Helias et surgens abiit quocumque eum ferebat voluntas venitque in Bersabee Iuda et dimisit ibi puerum suum<BR><FONT size=2>4</FONT>&nbsp;&nbsp;et perrexit in desertum via unius diei cumque venisset et sederet subter unam iuniperum petivit animae suae ut moreretur et ait sufficit mihi Domine tolle animam meam neque enim melior sum quam patres mei<BR><FONT size=2>5</FONT>&nbsp;&nbsp;proiecitque se et obdormivit in umbra iuniperi et ecce angelus tetigit eum et dixit illi surge comede<BR><FONT size=2>6</FONT>&nbsp;&nbsp;respexit et ecce ad caput suum subcinericius panis et vas aquae comedit ergo et bibit et rursum obdormivit<BR><FONT size=2>7</FONT>&nbsp;&nbsp;reversusque est angelus Domini secundo et tetigit eum dixitque illi surge comede grandis enim tibi restat via<BR><FONT size=2>8</FONT>&nbsp;&nbsp;qui cum surrexisset comedit et bibit et ambulavit in fortitudine cibi illius quadraginta diebus et quadraginta noctibus usque ad montem Dei Horeb<BR><FONT size=2>9</FONT>&nbsp;&nbsp;cumque venisset illuc mansit in spelunca et ecce sermo Domini ad eum dixitque illi quid hic agis Helia<BR><FONT size=2>10</FONT>&nbsp;&nbsp;at ille respondit zelo zelatus sum pro Domino Deo exercituum quia dereliquerunt pactum Domini filii Israhel altaria tua destruxerunt et prophetas tuos occiderunt gladio et derelictus sum ego solus et quaerunt animam meam ut auferant eam<BR><FONT size=2>11</FONT>&nbsp;&nbsp;et ait ei egredere et sta in monte coram Domino et ecce Dominus transit et spiritus grandis et fortis subvertens montes et conterens petras ante Dominum non in spiritu Dominus et post spiritum commotio non in commotione Dominus<BR><FONT size=2>12</FONT>&nbsp;&nbsp;et post commotionem ignis non in igne Dominus et post ignem sibilus aurae tenuis<BR><FONT size=2>13</FONT>&nbsp;&nbsp;quod cum audisset Helias operuit vultum suum pallio et egressus stetit in ostio speluncae et ecce vox ad eum dicens quid agis hic Helia<BR><FONT size=2>14</FONT>&nbsp;&nbsp;et ille respondit zelo zelatus sum pro Domino Deo exercituum quia dereliquerunt pactum tuum filii Israhel altaria tua destruxerunt et prophetas tuos occiderunt gladio et derelictus sum ego solus et quaerunt animam meam ut auferant eam<BR><FONT size=2>15</FONT>&nbsp;&nbsp;et ait Dominus ad eum vade et revertere in viam tuam per desertum in Damascum cumque perveneris ungues Azahel regem super Syriam<BR><FONT size=2>16</FONT>&nbsp;&nbsp;et Hieu filium Namsi ungues regem super Israhel Heliseum autem filium Saphat qui est de Abelmaula ungues prophetam pro te<BR><FONT size=2>17</FONT>&nbsp;&nbsp;et erit quicumque fugerit gladium Azahel occidet eum Hieu et qui fugerit gladium Hieu interficiet eum Heliseus<BR><FONT size=2>18</FONT>&nbsp;&nbsp;et derelinquam mihi in Israhel septem milia universorum genua quae non sunt incurvata Baal et omne os quod non adoravit eum osculans manum<BR><FONT size=2>19</FONT>&nbsp;&nbsp;profectus ergo inde repperit Heliseum filium Saphat arantem duodecim iugis boum et ipse in duodecim arantibus unus erat cumque venisset Helias ad eum misit pallium suum super illum<BR><FONT size=2>20</FONT>&nbsp;&nbsp;qui statim relictis bubus cucurrit post Heliam et ait osculer oro te patrem meum et matrem meam et sic sequar te dixitque ei vade et revertere quod enim meum erat feci tibi<BR><FONT size=2>21</FONT>&nbsp;&nbsp;reversus autem ab eo tulit par boum et mactavit illud et in aratro boum coxit carnes et dedit populo et comederunt consurgensque abiit et secutus est Heliam et ministrabat ei 
<P><HR>
<P><A NAME="20"></A><B>CAPUT 20</B><P>
<FONT size=2>1</FONT>&nbsp;&nbsp;porro Benadad rex Syriae congregavit omnem exercitum suum et triginta et duos reges secum et equos et currus et ascendens pugnabat contra Samariam et obsidebat eam<BR><FONT size=2>2</FONT>&nbsp;&nbsp;mittensque nuntios ad Ahab regem Israhel in civitatem<BR><FONT size=2>3</FONT>&nbsp;&nbsp;ait haec dicit Benadad argentum tuum et aurum tuum meum est et uxores tuae et filii tui optimi mei sunt<BR><FONT size=2>4</FONT>&nbsp;&nbsp;responditque rex Israhel iuxta verbum tuum domine mi rex tuus sum ego et omnia mea<BR><FONT size=2>5</FONT>&nbsp;&nbsp;revertentesque nuntii dixerunt haec dicit Benadad qui misit nos ad te argentum tuum et aurum tuum et uxores tuas et filios tuos dabis mihi<BR><FONT size=2>6</FONT>&nbsp;&nbsp;cras igitur hac eadem hora mittam servos meos ad te et scrutabuntur domum tuam et domum servorum tuorum et omne quod eis placuerit ponent in manibus suis et auferent<BR><FONT size=2>7</FONT>&nbsp;&nbsp;vocavit autem rex Israhel omnes seniores terrae et ait animadvertite et videte quoniam insidietur nobis misit enim ad me pro uxoribus meis et filiis et pro argento et auro et non abnui<BR><FONT size=2>8</FONT>&nbsp;&nbsp;dixeruntque omnes maiores natu et universus populus ad eum non audias neque adquiescas illi<BR><FONT size=2>9</FONT>&nbsp;&nbsp;respondit itaque nuntiis Benadad dicite domino meo regi omnia propter quae misisti ad me servum tuum initio faciam hanc autem rem facere non possum<BR><FONT size=2>10</FONT>&nbsp;&nbsp;reversique nuntii rettulerunt ei qui remisit et ait haec faciant mihi dii et haec addant si suffecerit pulvis Samariae pugillis omnis populi qui sequitur me<BR><FONT size=2>11</FONT>&nbsp;&nbsp;et respondens rex Israhel ait dicite ei ne glorietur accinctus aeque ut discinctus<BR><FONT size=2>12</FONT>&nbsp;&nbsp;factum est autem cum audisset verbum istud bibebat ipse et reges in umbraculis et ait servis suis circumdate civitatem et circumdederunt eam<BR><FONT size=2>13</FONT>&nbsp;&nbsp;et ecce propheta unus accedens ad Ahab regem Israhel ait haec dicit Dominus certe vidisti omnem multitudinem hanc nimiam ecce ego tradam eam in manu tua hodie ut scias quia ego sum Dominus<BR><FONT size=2>14</FONT>&nbsp;&nbsp;et ait Ahab per quem dixitque ei haec dicit Dominus per pedisequos principum provinciarum et ait quis incipiet proeliari et ille dixit tu<BR><FONT size=2>15</FONT>&nbsp;&nbsp;recensuit ergo pueros principum provinciarum et repperit numerum ducentorum triginta duum et post eos recensuit populum omnes filios Israhel septem milia<BR><FONT size=2>16</FONT>&nbsp;&nbsp;et egressi sunt meridie Benadad autem bibebat temulentus in umbraculo suo et reges triginta duo cum eo qui ad auxilium eius venerant<BR><FONT size=2>17</FONT>&nbsp;&nbsp;egressi sunt autem pueri principum provinciarum in prima fronte misit itaque Benadad qui nuntiaverunt ei dicentes viri egressi sunt de Samaria<BR><FONT size=2>18</FONT>&nbsp;&nbsp;at ille sive ait pro pace veniunt adprehendite eos vivos sive ut proelientur vivos eos capite<BR><FONT size=2>19</FONT>&nbsp;&nbsp;egressi sunt ergo pueri principum provinciarum ac reliquus exercitus sequebatur<BR><FONT size=2>20</FONT>&nbsp;&nbsp;et percussit unusquisque virum qui contra se venerat fugeruntque Syri et persecutus est eos Israhel fugit quoque Benadad rex Syriae in equo cum equitibus<BR><FONT size=2>21</FONT>&nbsp;&nbsp;necnon et egressus rex Israhel percussit equos et currus et percussit Syriam plaga magna<BR><FONT size=2>22</FONT>&nbsp;&nbsp;accedens autem propheta ad regem Israhel dixit ei vade et confortare et scito et vide quid facias sequenti enim anno rex Syriae ascendet contra te<BR><FONT size=2>23</FONT>&nbsp;&nbsp;servi vero regis Syriae dixerunt ei dii montium sunt dii eorum ideo superaverunt nos sed melius est ut pugnemus contra eos in campestribus et obtinebimus eos<BR><FONT size=2>24</FONT>&nbsp;&nbsp;tu ergo verbum hoc fac amove reges singulos ab exercitu suo et pone principes pro eis<BR><FONT size=2>25</FONT>&nbsp;&nbsp;et instaura numerum militum qui ceciderunt de tuis et equos secundum equos pristinos et currus secundum currus quos ante habuisti et pugnabimus contra eos in campestribus et videbis quod obtinebimus eos credidit consilio eorum et fecit ita<BR><FONT size=2>26</FONT>&nbsp;&nbsp;igitur postquam annus transierat recensuit Benadad Syros et ascendit in Afec ut pugnaret contra Israhel<BR><FONT size=2>27</FONT>&nbsp;&nbsp;porro filii Israhel recensiti sunt et acceptis cibariis profecti ex adverso castraque metati contra eos quasi duo parvi greges caprarum Syri autem repleverunt terram<BR><FONT size=2>28</FONT>&nbsp;&nbsp;et accedens unus vir Dei dixit ad regem Israhel haec dicit Dominus quia dixerunt Syri deus montium est Dominus et non est deus vallium dabo omnem multitudinem grandem hanc in manu tua et scietis quia ego Dominus<BR><FONT size=2>29</FONT>&nbsp;&nbsp;dirigebant septem diebus ex adverso hii atque illi acies septima autem die commissum est bellum percusseruntque filii Israhel de Syris centum milia peditum in die una<BR><FONT size=2>30</FONT>&nbsp;&nbsp;fugerunt autem qui remanserant in Afec in civitatem et cecidit murus super viginti septem milia hominum qui remanserant porro Benadad fugiens ingressus est civitatem in cubiculum quod erat intra cubiculum<BR><FONT size=2>31</FONT>&nbsp;&nbsp;dixeruntque ei servi sui ecce audivimus quod reges domus Israhel clementes sint ponamus itaque saccos in lumbis nostris et funiculos in capitibus nostris et egrediamur ad regem Israhel forsitan salvabit animas nostras<BR><FONT size=2>32</FONT>&nbsp;&nbsp;accinxerunt saccis lumbos suos et posuerunt funes in capitibus veneruntque ad regem Israhel et dixerunt servus tuus Benadad dicit vivat oro te anima mea et ille ait si adhuc vivit frater meus est<BR><FONT size=2>33</FONT>&nbsp;&nbsp;quod acceperunt viri pro omine et festinantes rapuerunt verbum ex ore eius atque dixerunt frater tuus Benadad et dixit eis ite et adducite eum egressus est ergo ad eum Benadad et levavit eum in currum suum<BR><FONT size=2>34</FONT>&nbsp;&nbsp;qui dixit ei civitates quas tulit pater meus a patre tuo reddam et plateas fac tibi in Damasco sicut fecit pater meus in Samaria et ego foederatus recedam a te pepigit ergo foedus et dimisit eum<BR><FONT size=2>35</FONT>&nbsp;&nbsp;tunc vir quidam de filiis prophetarum dixit ad socium suum in sermone Domini percute me at ille noluit percutere<BR><FONT size=2>36</FONT>&nbsp;&nbsp;cui ait quia noluisti audire vocem Domini ecce recedes a me et percutiet te leo cumque paululum recessisset ab eo invenit eum leo atque percussit<BR><FONT size=2>37</FONT>&nbsp;&nbsp;sed et alterum conveniens virum dixit ad eum percute me qui percussit eum et vulneravit<BR><FONT size=2>38</FONT>&nbsp;&nbsp;abiit ergo propheta et occurrit regi in via et mutavit aspersione pulveris os et oculos suos<BR><FONT size=2>39</FONT>&nbsp;&nbsp;cumque rex transiret clamavit ad regem et ait servus tuus egressus est ad proeliandum comminus cumque fugisset vir unus adduxit eum quidam ad me et ait custodi virum istum qui si lapsus fuerit erit anima tua pro anima eius aut talentum argenti adpendes<BR><FONT size=2>40</FONT>&nbsp;&nbsp;dum autem ego turbatus huc illucque me verterem subito non conparuit et ait rex Israhel ad eum hoc est iudicium tuum quod ipse decrevisti<BR><FONT size=2>41</FONT>&nbsp;&nbsp;at ille statim abstersit pulverem de facie sua et cognovit eum rex Israhel quod esset de prophetis<BR><FONT size=2>42</FONT>&nbsp;&nbsp;qui ait ad eum haec dicit Dominus quia dimisisti virum dignum morte de manu tua erit anima tua pro anima eius et populus tuus pro populo eius<BR><FONT size=2>43</FONT>&nbsp;&nbsp;reversus est igitur rex Israhel in domum suam audire contemnens et furibundus venit Samariam 
<P><HR>
<P><A NAME="21"></A><B>CAPUT 21</B><P>
<FONT size=2>1</FONT>&nbsp;&nbsp;post verba autem haec vinea erat Naboth Hiezrahelitae qui erat in Hiezrahel iuxta palatium Ahab regis Samariae<BR><FONT size=2>2</FONT>&nbsp;&nbsp;locutus est ergo Ahab ad Naboth dicens da mihi vineam tuam ut faciam mihi hortum holerum quia vicina est et prope domum meam daboque tibi pro ea vineam meliorem aut si tibi commodius putas argenti pretium quanto digna est<BR><FONT size=2>3</FONT>&nbsp;&nbsp;cui respondit Naboth propitius mihi sit Dominus ne dem hereditatem patrum meorum tibi<BR><FONT size=2>4</FONT>&nbsp;&nbsp;venit ergo Ahab in domum suam indignans et frendens super verbo quod locutus fuerat ad eum Naboth Hiezrahelites dicens non do tibi hereditatem patrum meorum et proiciens se in lectulum suum avertit faciem ad parietem et non comedit panem<BR><FONT size=2>5</FONT>&nbsp;&nbsp;ingressa est autem ad eum Hiezabel uxor sua dixitque ei quid est hoc unde anima tua contristata est et quare non comedis panem<BR><FONT size=2>6</FONT>&nbsp;&nbsp;qui respondit ei locutus sum Naboth Hiezrahelitae et dixi ei da mihi vineam tuam accepta pecunia aut si tibi placet dabo tibi vineam pro ea et ille ait non do tibi vineam meam<BR><FONT size=2>7</FONT>&nbsp;&nbsp;dixit ergo ad eum Hiezabel uxor eius grandis auctoritatis es et bene regis regnum Israhel surge et comede panem et aequo esto animo ego dabo tibi vineam Naboth Hiezrahelitae<BR><FONT size=2>8</FONT>&nbsp;&nbsp;scripsit itaque litteras ex nomine Ahab et signavit eas anulo eius et misit ad maiores natu et ad optimates qui erant in civitate eius et habitabant cum Naboth<BR><FONT size=2>9</FONT>&nbsp;&nbsp;litterarum autem erat ista sententia praedicate ieiunium et sedere facite Naboth inter primos populi<BR><FONT size=2>10</FONT>&nbsp;&nbsp;et submittite duos viros filios Belial contra eum et falsum testimonium dicant benedixit Deum et regem et educite eum et lapidate sicque moriatur<BR><FONT size=2>11</FONT>&nbsp;&nbsp;fecerunt ergo cives eius maiores natu et optimates qui habitabant cum eo in urbe sicut praeceperat eis Hiezabel et sicut scriptum erat in litteris quas miserat ad eos<BR><FONT size=2>12</FONT>&nbsp;&nbsp;praedicaverunt ieiunium et sedere fecerunt Naboth inter primos populi<BR><FONT size=2>13</FONT>&nbsp;&nbsp;et adductis duobus viris filiis diaboli fecerunt eos sedere contra eum at illi scilicet ut viri diabolici dixerunt contra eum testimonium coram multitudine benedixit Naboth Deo et regi quam ob rem eduxerunt eum extra civitatem et lapidibus interfecerunt<BR><FONT size=2>14</FONT>&nbsp;&nbsp;miseruntque ad Hiezabel dicentes lapidatus est Naboth et mortuus est<BR><FONT size=2>15</FONT>&nbsp;&nbsp;factum est autem cum audisset Hiezabel lapidatum Naboth et mortuum locuta est ad Ahab surge posside vineam Naboth Hiezrahelitae qui noluit tibi adquiescere et dare eam accepta pecunia non enim vivit Naboth sed mortuus est<BR><FONT size=2>16</FONT>&nbsp;&nbsp;quod cum audisset Ahab mortuum videlicet Naboth surrexit et descendebat in vineam Naboth Hiezrahelitae ut possideret eam<BR><FONT size=2>17</FONT>&nbsp;&nbsp;factus est igitur sermo Domini ad Heliam Thesbiten dicens<BR><FONT size=2>18</FONT>&nbsp;&nbsp;surge et descende in occursum Ahab regis Israhel qui est in Samaria ecce ad vineam Naboth descendit ut possideat eam<BR><FONT size=2>19</FONT>&nbsp;&nbsp;et loqueris ad eum dicens haec dicit Dominus occidisti insuper et possedisti et post haec addes haec dicit Dominus in loco hoc in quo linxerunt canes sanguinem Naboth lambent tuum quoque sanguinem<BR><FONT size=2>20</FONT>&nbsp;&nbsp;et ait Ahab ad Heliam num invenisti me inimice mee qui dixit inveni eo quod venundatus sis ut faceres malum in conspectu Domini<BR><FONT size=2>21</FONT>&nbsp;&nbsp;ecce ego inducam super te malum et demetam posteriora tua et interficiam de Ahab mingentem ad parietem et clausum et ultimum in Israhel<BR><FONT size=2>22</FONT>&nbsp;&nbsp;et dabo domum tuam sicut domum Hieroboam filii Nabath et sicut domum Baasa filii Ahia quia egisti ut me ad iracundiam provocares et peccare fecisti Israhel<BR><FONT size=2>23</FONT>&nbsp;&nbsp;sed et de Hiezabel locutus est Dominus dicens canes comedent Hiezabel in agro Hiezrahel<BR><FONT size=2>24</FONT>&nbsp;&nbsp;si mortuus fuerit Ahab in civitate comedent eum canes si autem mortuus fuerit in agro comedent eum volucres caeli<BR><FONT size=2>25</FONT>&nbsp;&nbsp;igitur non fuit alter talis ut Ahab qui venundatus est ut faceret malum in conspectu Domini concitavit enim eum Hiezabel uxor sua<BR><FONT size=2>26</FONT>&nbsp;&nbsp;et abominabilis effectus est in tantum ut sequeretur idola quae fecerant Amorrei quos consumpsit Dominus a facie filiorum Israhel<BR><FONT size=2>27</FONT>&nbsp;&nbsp;itaque cum audisset Ahab sermones istos scidit vestem suam et operuit cilicio carnem suam ieiunavitque et dormivit in sacco et ambulabat dimisso capite<BR><FONT size=2>28</FONT>&nbsp;&nbsp;factus est autem sermo Domini ad Heliam Thesbiten dicens<BR><FONT size=2>29</FONT>&nbsp;&nbsp;nonne vidisti humiliatum Ahab coram me quia igitur humiliatus est mei causa non inducam malum in diebus eius sed in diebus filii sui inferam malum domui eius 
<P><HR>
<P><A NAME="22"></A><B>CAPUT 22</B><P>
<FONT size=2>1</FONT>&nbsp;&nbsp;transierunt igitur tres anni absque bello inter Syriam et Israhel<BR><FONT size=2>2</FONT>&nbsp;&nbsp;in anno autem tertio descendit Iosaphat rex Iuda ad regem Israhel<BR><FONT size=2>3</FONT>&nbsp;&nbsp;dixitque rex Israhel ad servos suos ignoratis quod nostra sit Ramoth Galaad et neglegimus tollere eam de manu regis Syriae<BR><FONT size=2>4</FONT>&nbsp;&nbsp;et ait ad Iosaphat veniesne mecum ad proeliandum in Ramoth Galaad<BR><FONT size=2>5</FONT>&nbsp;&nbsp;dixitque Iosaphat ad regem Israhel sicut ego sum ita et tu populus meus et populus tuus unum sunt et equites mei et equites tui dixitque Iosaphat ad regem Israhel quaere oro te hodie sermonem Domini<BR><FONT size=2>6</FONT>&nbsp;&nbsp;congregavit ergo rex Israhel prophetas quadringentos circiter viros et ait ad eos ire debeo in Ramoth Galaad ad bellandum an quiescere qui responderunt ascende et dabit Dominus in manu regis<BR><FONT size=2>7</FONT>&nbsp;&nbsp;dixit autem Iosaphat non est hic propheta Domini quispiam ut interrogemus per eum<BR><FONT size=2>8</FONT>&nbsp;&nbsp;et ait rex Israhel ad Iosaphat remansit vir unus per quem possimus interrogare Dominum sed ego odi eum quia non prophetat mihi bonum sed malum Micheas filius Hiemla cui Iosaphat ait ne loquaris ita rex<BR><FONT size=2>9</FONT>&nbsp;&nbsp;vocavit ergo rex Israhel eunuchum quendam et dixit ei festina adducere Micheam filium Hiemla<BR><FONT size=2>10</FONT>&nbsp;&nbsp;rex autem Israhel et Iosaphat rex Iuda sedebat unusquisque in solio suo vestiti cultu regio in area iuxta ostium portae Samariae et universi prophetae prophetabant in conspectu eorum<BR><FONT size=2>11</FONT>&nbsp;&nbsp;fecit quoque sibi Sedecias filius Chanaan cornua ferrea et ait haec dicit Dominus his ventilabis Syriam donec deleas eam<BR><FONT size=2>12</FONT>&nbsp;&nbsp;omnesque prophetae similiter prophetabant dicentes ascende in Ramoth Galaad et vade prospere et tradet Dominus in manu regis<BR><FONT size=2>13</FONT>&nbsp;&nbsp;nuntius vero qui ierat ut vocaret Micheam locutus est ad eum dicens ecce sermones prophetarum ore uno bona regi praedicant sit ergo et sermo tuus similis eorum et loquere bona<BR><FONT size=2>14</FONT>&nbsp;&nbsp;cui Micheas ait vivit Dominus quia quodcumque dixerit mihi Dominus hoc loquar<BR><FONT size=2>15</FONT>&nbsp;&nbsp;venit itaque ad regem et ait illi rex Michea ire debemus in Ramoth Galaad ad proeliandum an cessare cui ille respondit ascende et vade prospere et tradet Dominus in manu regis<BR><FONT size=2>16</FONT>&nbsp;&nbsp;dixit autem rex ad eum iterum atque iterum adiuro te ut non loquaris mihi nisi quod verum est in nomine Domini<BR><FONT size=2>17</FONT>&nbsp;&nbsp;et ille ait vidi cunctum Israhel dispersum in montibus quasi oves non habentes pastorem et ait Dominus non habent dominum isti revertatur unusquisque in domum suam in pace<BR><FONT size=2>18</FONT>&nbsp;&nbsp;dixit ergo rex Israhel ad Iosaphat numquid non dixi tibi quia non prophetat mihi bonum sed semper malum<BR><FONT size=2>19</FONT>&nbsp;&nbsp;ille vero addens ait propterea audi sermonem Domini vidi Dominum sedentem super solium suum et omnem exercitum caeli adsistentem ei a dextris et a sinistris<BR><FONT size=2>20</FONT>&nbsp;&nbsp;et ait Dominus quis decipiet Ahab regem Israhel ut ascendat et cadat in Ramoth Galaad et dixit unus verba huiuscemodi et alius aliter<BR><FONT size=2>21</FONT>&nbsp;&nbsp;egressus est autem spiritus et stetit coram Domino et ait ego decipiam illum cui locutus est Dominus in quo<BR><FONT size=2>22</FONT>&nbsp;&nbsp;et ille ait egrediar et ero spiritus mendax in ore omnium prophetarum eius et dixit Dominus decipies et praevalebis egredere et fac ita<BR><FONT size=2>23</FONT>&nbsp;&nbsp;nunc igitur ecce dedit Dominus spiritum mendacii in ore omnium prophetarum tuorum qui hic sunt et Dominus locutus est contra te malum<BR><FONT size=2>24</FONT>&nbsp;&nbsp;accessit autem Sedecias filius Chanaan et percussit Micheam in maxillam et dixit mene ergo dimisit spiritus Domini et locutus est tibi<BR><FONT size=2>25</FONT>&nbsp;&nbsp;et ait Micheas visurus es in die illa quando ingredieris cubiculum intra cubiculum ut abscondaris<BR><FONT size=2>26</FONT>&nbsp;&nbsp;et ait rex Israhel tollite Micheam et maneat apud Amon principem civitatis et apud Ioas filium Ammelech<BR><FONT size=2>27</FONT>&nbsp;&nbsp;et dicite eis haec dicit rex mittite virum istum in carcerem et sustentate eum pane tribulationis et aqua angustiae donec revertar in pace<BR><FONT size=2>28</FONT>&nbsp;&nbsp;dixitque Micheas si reversus fueris in pace non est locutus Dominus in me et ait audite populi omnes<BR><FONT size=2>29</FONT>&nbsp;&nbsp;ascendit itaque rex Israhel et Iosaphat rex Iuda in Ramoth Galaad<BR><FONT size=2>30</FONT>&nbsp;&nbsp;dixitque rex Israhel ad Iosaphat sume arma et ingredere proelium et induere vestibus tuis porro rex Israhel mutavit habitum et ingressus est bellum<BR><FONT size=2>31</FONT>&nbsp;&nbsp;rex autem Syriae praeceperat principibus curruum triginta duobus dicens non pugnabitis contra minorem et maiorem quempiam nisi contra regem Israhel solum<BR><FONT size=2>32</FONT>&nbsp;&nbsp;cum ergo vidissent principes curruum Iosaphat suspicati sunt quod ipse esset rex Israhel et impetu facto pugnabant contra eum et exclamavit Iosaphat<BR><FONT size=2>33</FONT>&nbsp;&nbsp;intellexeruntque principes curruum quod non esset rex Israhel et cessaverunt ab eo<BR><FONT size=2>34</FONT>&nbsp;&nbsp;unus autem quidam tetendit arcum in incertum sagittam dirigens et casu percussit regem Israhel inter pulmonem et stomachum at ille dixit aurigae suo verte manum tuam et eice me de exercitu quia graviter vulneratus sum<BR><FONT size=2>35</FONT>&nbsp;&nbsp;commissum est ergo proelium in die illa et rex Israhel stabat in curru suo contra Syros et mortuus est vesperi fluebat autem sanguis plagae in sinum currus<BR><FONT size=2>36</FONT>&nbsp;&nbsp;et praeco personuit in universo exercitu antequam sol occumberet dicens unusquisque revertatur in civitatem et in terram suam<BR><FONT size=2>37</FONT>&nbsp;&nbsp;mortuus est autem rex et perlatus est Samariam sepelieruntque regem in Samaria<BR><FONT size=2>38</FONT>&nbsp;&nbsp;et laverunt currum in piscina Samariae et linxerunt canes sanguinem eius et habenas laverunt iuxta verbum Domini quod locutus fuerat<BR><FONT size=2>39</FONT>&nbsp;&nbsp;reliqua vero sermonum Ahab et universa quae fecit et domus eburneae quam aedificavit cunctarumque urbium quas extruxit nonne scripta sunt haec in libro verborum dierum regum Israhel<BR><FONT size=2>40</FONT>&nbsp;&nbsp;dormivit ergo Ahab cum patribus suis et regnavit Ohozias filius eius pro eo<BR><FONT size=2>41</FONT>&nbsp;&nbsp;Iosaphat filius Asa regnare coeperat super Iudam anno quarto Ahab regis Israhel<BR><FONT size=2>42</FONT>&nbsp;&nbsp;triginta quinque annorum erat cum regnare coepisset et viginti et quinque annos regnavit in Hierusalem nomen matris eius Azuba filia Salai<BR><FONT size=2>43</FONT>&nbsp;&nbsp;et ambulavit in omni via Asa patris sui et non declinavit ex ea fecitque quod rectum est in conspectu Domini<BR><FONT size=2>44</FONT>&nbsp;&nbsp;verumtamen excelsa non abstulit adhuc enim populus sacrificabat et adolebat incensum in excelsis<BR><FONT size=2>45</FONT>&nbsp;&nbsp;pacemque habuit Iosaphat cum rege Israhel<BR><FONT size=2>46</FONT>&nbsp;&nbsp;reliqua autem verborum Iosaphat et opera eius quae gessit et proelia nonne haec scripta sunt in libro verborum dierum regum Iuda<BR><FONT size=2>47</FONT>&nbsp;&nbsp;sed et reliquias effeminatorum qui remanserant in diebus Asa patris eius abstulit de terra<BR><FONT size=2>48</FONT>&nbsp;&nbsp;nec erat tunc rex constitutus in Edom<BR><FONT size=2>49</FONT>&nbsp;&nbsp;rex vero Iosaphat fecerat classes in mari quae navigarent in Ophir propter aurum et ire non potuerunt quia confractae sunt in Asiongaber<BR><FONT size=2>50</FONT>&nbsp;&nbsp;tunc ait Ohozias filius Ahab ad Iosaphat vadant servi mei cum servis tuis in navibus et noluit Iosaphat<BR><FONT size=2>51</FONT>&nbsp;&nbsp;dormivitque cum patribus suis et sepultus est cum eis in civitate David patris sui regnavitque Ioram filius eius pro eo<BR><FONT size=2>52</FONT>&nbsp;&nbsp;Ohozias autem filius Ahab regnare coeperat super Israhel in Samaria anno septimodecimo Iosaphat regis Iuda regnavitque super Israhel duobus annis<BR><FONT size=2>53</FONT>&nbsp;&nbsp;et fecit malum in conspectu Domini et ambulavit in via patris sui et matris suae et in via Hieroboam filii Nabath qui peccare fecit Israhel<BR><FONT size=2>54</FONT>&nbsp;&nbsp;servivit quoque Baal et adoravit eum et inritavit Dominum Deum Israhel iuxta omnia quae fecerat pater eius

<P>
<HR><HR>
<TABLE BORDER=0 CELLSPACING=15 CELLPADDING=0 ALIGN=CENTER>
<TR>
	<TD><A HREF="http://www.thelatinlibrary.com/bible.html">The Bible</A>
	<TD><A HREF="http://www.thelatinlibrary.com/index">The Latin Library</A>
	<TD><A HREF="http://www.thelatinlibrary.com/classics">The Classics Page</A>
</TABLE>
</BODY></HTML>

