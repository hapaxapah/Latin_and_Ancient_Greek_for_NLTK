<HTML><HEAD><TITLE>Vulgate: Jeremiah</TITLE></HEAD><BODY BACKGROUND="/white.jpg" BGCOLOR="#FFFFFF">
<BASEFONT SIZE=4>
<BR>
<FONT COLOR="#7A0704" SIZE="5"><CENTER>LIBER IEREMIAE</CENTER></FONT></font>
<P><HR><CENTER>
	<FONT SIZE="3"><A HREF=#1>1</A>	<A HREF=#2>2</A>	<A HREF=#3>3</A>	<A HREF=#4>4</A>	<A HREF=#5>5</A>	<A HREF=#6>6</A>	<A HREF=#7>7</A>	<A HREF=#8>8</A>	<A HREF=#9>9</A>	<A HREF=#10>10</A>	<A HREF=#11>11</A>	<A HREF=#12>12</A>	<A HREF=#13>13</A>	<A HREF=#14>14</A>	<A HREF=#15>15</A>	<A HREF=#16>16</A>	<A HREF=#17>17</A>	<A HREF=#18>18</A>	<A HREF=#19>19</A>	<A HREF=#20>20</A>	<A HREF=#21>21</A>	<A HREF=#22>22</A>	<A HREF=#23>23</A>	<A HREF=#24>24</A>	<A HREF=#25>25</A>	<A HREF=#26>26</A>	<A HREF=#27>27</A>	<A HREF=#28>28</A>	<A HREF=#29>29</A>	<A HREF=#30>30</A>	<A HREF=#31>31</A>	<A HREF=#32>32</A>	<A HREF=#33>33</A>	<A HREF=#34>34</A>	<A HREF=#35>35</A>	<A HREF=#36>36</A>	<A HREF=#37>37</A>	<A HREF=#38>38</A>	<A HREF=#39>39</A>	<A HREF=#40>40</A>	<A HREF=#41>41</A>	<A HREF=#42>42</A>	<A HREF=#43>43</A>	<A HREF=#44>44</A>	<A HREF=#45>45</A>	<A HREF=#46>46</A>	<A HREF=#47>47</A>	<A HREF=#48>48</A>	<A HREF=#49>49</A>	<A HREF=#50>50</A>	<A HREF=#51>51</A>	<A HREF=#52>52</A>	</FONT></CENTER><HR>
<FONT SIZE="4">
<P><A NAME="1"></A><B>CAPUT 1</B><P>
<FONT size=2>1</FONT>&nbsp;&nbsp;verba Hieremiae filii Helciae de sacerdotibus qui fuerunt in Anathoth in terra Beniamin<BR><FONT size=2>2</FONT>&nbsp;&nbsp;quod factum est verbum Domini ad eum in diebus Iosiae filii Amon regis Iuda in tertiodecimo anno regni eius<BR><FONT size=2>3</FONT>&nbsp;&nbsp;et factum est in diebus Ioachim filii Iosiae regis Iuda usque ad consummationem undecimi anni Sedeciae filii Iosiae regis Iuda usque ad transmigrationem Hierusalem in mense quinto<BR><FONT size=2>4</FONT>&nbsp;&nbsp;et factum est verbum Domini ad me dicens<BR><FONT size=2>5</FONT>&nbsp;&nbsp;priusquam te formarem in utero novi te et antequam exires de vulva sanctificavi te prophetam gentibus dedi te<BR><FONT size=2>6</FONT>&nbsp;&nbsp;et dixi a a a Domine Deus ecce nescio loqui quia puer ego sum<BR><FONT size=2>7</FONT>&nbsp;&nbsp;et dixit Dominus ad me noli dicere puer sum quoniam ad omnia quae mittam te ibis et universa quaecumque mandavero tibi loqueris<BR><FONT size=2>8</FONT>&nbsp;&nbsp;ne timeas a facie eorum quia tecum ego sum ut eruam te dicit Dominus<BR><FONT size=2>9</FONT>&nbsp;&nbsp;et misit Dominus manum suam et tetigit os meum et dixit Dominus ad me ecce dedi verba mea in ore tuo<BR><FONT size=2>10</FONT>&nbsp;&nbsp;ecce constitui te hodie super gentes et super regna ut evellas et destruas et disperdas et dissipes et aedifices et plantes<BR><FONT size=2>11</FONT>&nbsp;&nbsp;et factum est verbum Domini ad me dicens quid tu vides Hieremia et dixi virgam vigilantem ego video<BR><FONT size=2>12</FONT>&nbsp;&nbsp;et dixit Dominus ad me bene vidisti quia vigilabo ego super verbo meo ut faciam illud<BR><FONT size=2>13</FONT>&nbsp;&nbsp;et factum est verbum Domini secundo ad me dicens quid tu vides et dixi ollam succensam ego video et faciem eius a facie aquilonis<BR><FONT size=2>14</FONT>&nbsp;&nbsp;et dixit Dominus ad me ab aquilone pandetur malum super omnes habitatores terrae<BR><FONT size=2>15</FONT>&nbsp;&nbsp;quia ecce ego convocabo omnes cognationes regnorum aquilonis ait Dominus et venient et ponent unusquisque solium suum in introitu portarum Hierusalem et super omnes muros eius in circuitu et super universas urbes Iuda<BR><FONT size=2>16</FONT>&nbsp;&nbsp;et loquar iudicia mea cum eis super omni malitia eorum qui dereliquerunt me et libaverunt diis alienis et adoraverunt opus manuum suarum<BR><FONT size=2>17</FONT>&nbsp;&nbsp;tu ergo accinge lumbos tuos et surge et loquere ad eos omnia quae ego praecipio tibi ne formides a facie eorum nec enim timere te faciam vultum eorum<BR><FONT size=2>18</FONT>&nbsp;&nbsp;ego quippe dedi te hodie in civitatem munitam et in columnam ferream et in murum aereum super omnem terram regibus Iuda principibus eius et sacerdotibus et populo terrae<BR><FONT size=2>19</FONT>&nbsp;&nbsp;et bellabunt adversum te et non praevalebunt quia tecum ego sum ait Dominus ut liberem te 
<P><HR>
<P><A NAME="2"></A><B>CAPUT 2</B><P>
<FONT size=2>1</FONT>&nbsp;&nbsp;et factum est verbum Domini ad me dicens<BR><FONT size=2>2</FONT>&nbsp;&nbsp;vade et clama in auribus Hierusalem dicens haec dicit Dominus recordatus sum tui miserans adulescentiam tuam et caritatem disponsationis tuae quando secuta me es in deserto in terra quae non seminatur<BR><FONT size=2>3</FONT>&nbsp;&nbsp;sanctus Israhel Domino primitiae frugum eius omnes qui devorant eum delinquunt mala venient super eos dicit Dominus<BR><FONT size=2>4</FONT>&nbsp;&nbsp;audite verbum Domini domus Iacob et omnes cognationes domus Israhel<BR><FONT size=2>5</FONT>&nbsp;&nbsp;haec dicit Dominus quid invenerunt patres vestri in me iniquitatis quia elongaverunt a me et ambulaverunt post vanitatem et vani facti sunt<BR><FONT size=2>6</FONT>&nbsp;&nbsp;et non dixerunt ubi est Dominus qui ascendere nos fecit de terra Aegypti qui transduxit nos per desertum per terram inhabitabilem et inviam per terram sitis et imaginem mortis per terram in qua non ambulavit vir neque habitavit homo<BR><FONT size=2>7</FONT>&nbsp;&nbsp;et induxi vos in terram Carmeli ut comederetis fructum eius et optima illius et ingressi contaminastis terram meam et hereditatem meam posuistis in abominationem<BR><FONT size=2>8</FONT>&nbsp;&nbsp;sacerdotes non dixerunt ubi est Dominus et tenentes legem nescierunt me et pastores praevaricati sunt in me et prophetae prophetaverunt in Baal et idola secuti sunt<BR><FONT size=2>9</FONT>&nbsp;&nbsp;propterea adhuc iudicio contendam vobiscum ait Dominus et cum filiis vestris disceptabo<BR><FONT size=2>10</FONT>&nbsp;&nbsp;transite ad insulas Cetthim et videte et in Cedar mittite et considerate vehementer et videte si factum est huiuscemodi<BR><FONT size=2>11</FONT>&nbsp;&nbsp;si mutavit gens deos et certe ipsi non sunt dii populus vero meus mutavit Gloriam suam in idolum<BR><FONT size=2>12</FONT>&nbsp;&nbsp;obstupescite caeli super hoc et portae eius desolamini vehementer dicit Dominus<BR><FONT size=2>13</FONT>&nbsp;&nbsp;duo enim mala fecit populus meus me dereliquerunt fontem aquae vivae ut foderent sibi cisternas cisternas dissipatas quae continere non valent aquas<BR><FONT size=2>14</FONT>&nbsp;&nbsp;numquid servus est Israhel aut vernaculus quare ergo est factus in praedam<BR><FONT size=2>15</FONT>&nbsp;&nbsp;super eum rugierunt leones et dederunt vocem suam posuerunt terram eius in solitudinem civitates eius exustae sunt et non est qui habitet in eis<BR><FONT size=2>16</FONT>&nbsp;&nbsp;filii quoque Memfeos et Tafnes constupraverunt te usque ad verticem<BR><FONT size=2>17</FONT>&nbsp;&nbsp;numquid non istud factum est tibi quia dereliquisti Dominum Deum tuum eo tempore quo ducebat te per viam<BR><FONT size=2>18</FONT>&nbsp;&nbsp;et nunc quid tibi vis in via Aegypti ut bibas aquam turbidam et quid tibi cum via Assyriorum ut bibas aquam Fluminis<BR><FONT size=2>19</FONT>&nbsp;&nbsp;arguet te malitia tua et aversio tua increpabit te scito et vide quia malum et amarum est reliquisse te Dominum Deum tuum et non esse timorem mei apud te dicit Dominus Deus exercituum<BR><FONT size=2>20</FONT>&nbsp;&nbsp;a saeculo confregisti iugum meum rupisti vincula mea et dixisti non serviam in omni enim colle sublimi et sub omni ligno frondoso tu prosternebaris meretrix<BR><FONT size=2>21</FONT>&nbsp;&nbsp;ego autem plantavi te vineam electam omne semen verum quomodo ergo conversa es in pravum vinea aliena<BR><FONT size=2>22</FONT>&nbsp;&nbsp;si laveris te nitro et multiplicaveris tibi herbam borith maculata es in iniquitate tua coram me dicit Dominus Deus<BR><FONT size=2>23</FONT>&nbsp;&nbsp;quomodo dicis non sum polluta post Baalim non ambulavi vide vias tuas in convalle scito quid feceris cursor levis explicans vias tuas<BR><FONT size=2>24</FONT>&nbsp;&nbsp;onager adsuetus in solitudine in desiderio animae suae adtraxit ventum amoris sui nullus avertet eam omnes qui quaerunt eam non deficient in menstruis eius invenient eam<BR><FONT size=2>25</FONT>&nbsp;&nbsp;prohibe pedem tuum a nuditate et guttur tuum a siti et dixisti desperavi nequaquam faciam adamavi quippe alienos et post eos ambulabo<BR><FONT size=2>26</FONT>&nbsp;&nbsp;quomodo confunditur fur quando deprehenditur sic confusi sunt domus Israhel ipsi et reges eorum principes et sacerdotes et prophetae eorum<BR><FONT size=2>27</FONT>&nbsp;&nbsp;dicentes ligno pater meus es tu et lapidi tu me genuisti verterunt ad me tergum et non faciem et in tempore adflictionis suae dicent surge et libera nos<BR><FONT size=2>28</FONT>&nbsp;&nbsp;ubi sunt dii tui quos fecisti tibi surgant et liberent te in tempore adflictionis tuae secundum numerum quippe civitatum tuarum erant dii tui Iuda<BR><FONT size=2>29</FONT>&nbsp;&nbsp;quid vultis mecum iudicio contendere omnes dereliquistis me dicit Dominus<BR><FONT size=2>30</FONT>&nbsp;&nbsp;frustra percussi filios vestros disciplinam non receperunt devoravit gladius vester prophetas vestros quasi leo vastator<BR><FONT size=2>31</FONT>&nbsp;&nbsp;generatio vestra videte verbum Domini numquid solitudo factus sum Israheli aut terra serotina quare ergo dixit populus meus recessimus non veniemus ultra ad te<BR><FONT size=2>32</FONT>&nbsp;&nbsp;numquid obliviscitur virgo ornamenti sui sponsa fasciae pectoralis suae populus vero meus oblitus est mei diebus innumeris<BR><FONT size=2>33</FONT>&nbsp;&nbsp;quid niteris bonam ostendere viam tuam ad quaerendam dilectionem quae insuper et malitias tuas docuisti vias tuas<BR><FONT size=2>34</FONT>&nbsp;&nbsp;et in alis tuis inventus est sanguis animarum pauperum et innocentium non in fossis inveni eos sed in omnibus quae supra memoravi<BR><FONT size=2>35</FONT>&nbsp;&nbsp;et dixisti absque peccato et innocens ego sum et propterea avertatur furor tuus a me ecce ego iudicio contendam tecum eo quod dixeris non peccavi<BR><FONT size=2>36</FONT>&nbsp;&nbsp;quam vilis es facta nimis iterans vias tuas et ab Aegypto confunderis sicut confusa es ab Assur<BR><FONT size=2>37</FONT>&nbsp;&nbsp;nam et ab ista egredieris et manus tuae erunt super caput tuum quoniam obtrivit Dominus confidentiam tuam et nihil habebis prosperum 
<P><HR>
<P><A NAME="3"></A><B>CAPUT 3</B><P>
<FONT size=2>1</FONT>&nbsp;&nbsp;vulgo dicitur si dimiserit vir uxorem suam et recedens ab eo duxerit virum alterum numquid revertetur ad eam ultra numquid non polluta et contaminata erit mulier illa tu autem fornicata es cum amatoribus multis tamen revertere ad me dicit Dominus<BR><FONT size=2>2</FONT>&nbsp;&nbsp;leva oculos tuos in directum et vide ubi non prostrata sis in viis sedebas expectans eos quasi latro in solitudine et polluisti terram in fornicationibus tuis et in malitiis tuis<BR><FONT size=2>3</FONT>&nbsp;&nbsp;quam ob rem prohibitae sunt stillae pluviarum et serotinus imber non fuit frons mulieris meretricis facta est tibi noluisti erubescere<BR><FONT size=2>4</FONT>&nbsp;&nbsp;ergo saltim amodo voca me pater meus dux virginitatis meae tu es<BR><FONT size=2>5</FONT>&nbsp;&nbsp;numquid irasceris in perpetuum aut perseverabis in finem ecce locuta es et fecisti mala et potuisti<BR><FONT size=2>6</FONT>&nbsp;&nbsp;et dixit Dominus ad me in diebus Iosiae regis numquid vidisti quae fecerit aversatrix Israhel abiit sibimet super omnem montem excelsum et sub omne lignum frondosum et fornicata est ibi<BR><FONT size=2>7</FONT>&nbsp;&nbsp;et dixi cum fecisset haec omnia ad me convertere et non est reversa et vidit praevaricatrix soror eius Iuda<BR><FONT size=2>8</FONT>&nbsp;&nbsp;quia pro eo quod moechata esset aversatrix Israhel dimisissem eam et dedissem ei libellum repudii et non timuit praevaricatrix Iuda soror eius sed abiit et fornicata est etiam ipsa<BR><FONT size=2>9</FONT>&nbsp;&nbsp;et facilitate fornicationis suae contaminavit terram et moechata est cum lapide et cum ligno<BR><FONT size=2>10</FONT>&nbsp;&nbsp;et in omnibus his non est reversa ad me praevaricatrix soror eius Iuda in toto corde suo sed in mendacio ait Dominus<BR><FONT size=2>11</FONT>&nbsp;&nbsp;et dixit Dominus ad me iustificavit animam suam aversatrix Israhel conparatione praevaricatricis Iuda<BR><FONT size=2>12</FONT>&nbsp;&nbsp;vade et clama sermones istos contra aquilonem et dices revertere aversatrix Israhel ait Dominus et non avertam faciem meam a vobis quia sanctus ego sum dicit Dominus et non irascar in perpetuum<BR><FONT size=2>13</FONT>&nbsp;&nbsp;tamen scito iniquitatem tuam quia in Dominum Deum tuum praevaricata es et dispersisti vias tuas alienis sub omni ligno frondoso et vocem meam non audisti ait Dominus<BR><FONT size=2>14</FONT>&nbsp;&nbsp;convertimini filii revertentes dicit Dominus quia ego vir vester et adsumam vos unum de civitate et duos de cognatione et introducam vos in Sion<BR><FONT size=2>15</FONT>&nbsp;&nbsp;et dabo vobis pastores iuxta cor meum et pascent vos scientia et doctrina<BR><FONT size=2>16</FONT>&nbsp;&nbsp;cumque multiplicati fueritis et creveritis in terra in diebus illis ait Dominus non dicent ultra arca testamenti Domini neque ascendet super cor neque recordabuntur illius nec visitabitur nec fiet ultra<BR><FONT size=2>17</FONT>&nbsp;&nbsp;in tempore illo vocabunt Hierusalem solium Domini et congregabuntur ad eam omnes gentes in nomine Domini in Hierusalem et non ambulabunt post pravitatem cordis sui pessimi<BR><FONT size=2>18</FONT>&nbsp;&nbsp;in diebus illis ibit domus Iuda ad domum Israhel et venient simul de terra aquilonis ad terram quam dedi patribus vestris<BR><FONT size=2>19</FONT>&nbsp;&nbsp;ego autem dixi quomodo ponam te in filiis et tribuam tibi terram desiderabilem hereditatem praeclaram exercituum gentium et dixi patrem vocabis me et post me ingredi non cessabis<BR><FONT size=2>20</FONT>&nbsp;&nbsp;sed quomodo si contemnat mulier amatorem suum sic contempsit me domus Israhel dicit Dominus<BR><FONT size=2>21</FONT>&nbsp;&nbsp;vox in viis audita est ploratus et ululatus filiorum Israhel quoniam iniquam fecerunt viam suam obliti sunt Domini Dei sui<BR><FONT size=2>22</FONT>&nbsp;&nbsp;convertimini filii revertentes et sanabo aversiones vestras ecce nos venimus ad te tu enim es Dominus Deus noster<BR><FONT size=2>23</FONT>&nbsp;&nbsp;vere mendaces erant colles multitudo montium vere in Domino Deo nostro salus Israhel<BR><FONT size=2>24</FONT>&nbsp;&nbsp;confusio comedit laborem patrum nostrorum ab adulescentia nostra greges eorum et armenta eorum filios eorum et filias eorum<BR><FONT size=2>25</FONT>&nbsp;&nbsp;dormiemus in confusione nostra et operiet nos ignominia nostra quoniam Domino Deo nostro peccavimus nos et patres nostri ab adulescentia nostra usque ad hanc diem et non audivimus vocem Domini Dei nostri 
<P><HR>
<P><A NAME="4"></A><B>CAPUT 4</B><P>
<FONT size=2>1</FONT>&nbsp;&nbsp;si converteris Israhel ait Dominus ad me convertere si abstuleris offendicula tua a facie mea non commoveberis<BR><FONT size=2>2</FONT>&nbsp;&nbsp;et iurabis vivit Dominus in veritate et in iudicio et in iustitia et benedicent eum gentes ipsumque laudabunt<BR><FONT size=2>3</FONT>&nbsp;&nbsp;haec enim dicit Dominus viro Iuda et Hierusalem novate vobis novale et nolite serere super spinas<BR><FONT size=2>4</FONT>&nbsp;&nbsp;circumcidimini Domino et auferte praeputia cordium vestrorum vir Iuda et habitatores Hierusalem ne forte egrediatur ut ignis indignatio mea et succendatur et non sit qui extinguat propter malitiam cogitationum vestrarum<BR><FONT size=2>5</FONT>&nbsp;&nbsp;adnuntiate in Iuda et in Hierusalem auditum facite loquimini et canite tuba in terra clamate fortiter dicite congregamini et ingrediamur civitates munitas<BR><FONT size=2>6</FONT>&nbsp;&nbsp;levate signum in Sion confortamini nolite stare quia malum ego adduco ab aquilone et contritionem magnam<BR><FONT size=2>7</FONT>&nbsp;&nbsp;ascendit leo de cubili suo et praedo gentium se levavit egressus est de loco suo ut ponat terram tuam in desolationem civitates tuae vastabuntur remanentes absque habitatore<BR><FONT size=2>8</FONT>&nbsp;&nbsp;super hoc accingite vos ciliciis plangite et ululate quia non est aversa ira furoris Domini a nobis<BR><FONT size=2>9</FONT>&nbsp;&nbsp;et erit in die illa dicit Dominus peribit cor regis et cor principum et obstupescent sacerdotes et prophetae consternabuntur<BR><FONT size=2>10</FONT>&nbsp;&nbsp;et dixi heu heu heu Domine Deus ergone decepisti populum istum et Hierusalem dicens pax erit vobis et ecce pervenit gladius usque ad animam<BR><FONT size=2>11</FONT>&nbsp;&nbsp;in tempore illo dicetur populo huic et Hierusalem ventus urens in viis quae sunt in deserto viae filiae populi mei non ad ventilandum et ad purgandum<BR><FONT size=2>12</FONT>&nbsp;&nbsp;spiritus plenus ex his veniet mihi et nunc ego sed loquar iudicia mea cum eis<BR><FONT size=2>13</FONT>&nbsp;&nbsp;ecce quasi nubes ascendet et quasi tempestas currus eius velociores aquilis equi illius vae nobis quoniam vastati sumus<BR><FONT size=2>14</FONT>&nbsp;&nbsp;lava a malitia cor tuum Hierusalem ut salva fias usquequo morabuntur in te cogitationes noxiae<BR><FONT size=2>15</FONT>&nbsp;&nbsp;vox enim adnuntiantis a Dan et notum facientis idolum de monte Ephraim<BR><FONT size=2>16</FONT>&nbsp;&nbsp;concitate gentes ecce auditum est in Hierusalem custodes venire de terra longinqua et dare super civitates Iuda vocem suam<BR><FONT size=2>17</FONT>&nbsp;&nbsp;quasi custodes agrorum facti sunt super eam in gyro quia me ad iracundiam provocavit ait Dominus<BR><FONT size=2>18</FONT>&nbsp;&nbsp;viae tuae et cogitationes tuae fecerunt haec tibi ista malitia tua quia amara quia tetigit cor tuum<BR><FONT size=2>19</FONT>&nbsp;&nbsp;ventrem meum ventrem meum doleo sensus cordis mei turbati sunt in me non tacebo quoniam vocem bucinae audivit anima mea clamorem proelii<BR><FONT size=2>20</FONT>&nbsp;&nbsp;contritio super contritionem vocata est et vastata est omnis terra repente vastata sunt tabernacula mea subito pelles meae<BR><FONT size=2>21</FONT>&nbsp;&nbsp;usquequo videbo fugientem audiam vocem bucinae<BR><FONT size=2>22</FONT>&nbsp;&nbsp;quia stultus populus meus me non cognovit filii insipientes sunt et vecordes sapientes sunt ut faciant mala bene autem facere nescierunt<BR><FONT size=2>23</FONT>&nbsp;&nbsp;aspexi terram et ecce vacua erat et nihili et caelos et non erat lux in eis<BR><FONT size=2>24</FONT>&nbsp;&nbsp;vidi montes et ecce movebantur et omnes colles conturbati sunt<BR><FONT size=2>25</FONT>&nbsp;&nbsp;intuitus sum et non erat homo et omne volatile caeli recessit<BR><FONT size=2>26</FONT>&nbsp;&nbsp;aspexi et ecce Carmelus desertus et omnes urbes eius destructae sunt a facie Domini et a facie irae furoris eius<BR><FONT size=2>27</FONT>&nbsp;&nbsp;haec enim dicit Dominus deserta erit omnis terra sed tamen consummationem non faciam<BR><FONT size=2>28</FONT>&nbsp;&nbsp;lugebit terra et maerebunt caeli desuper eo quod locutus sum cogitavi et non paenituit me nec aversus sum ab eo<BR><FONT size=2>29</FONT>&nbsp;&nbsp;a voce equitis et mittentis sagittam fugit omnis civitas ingressi sunt ardua et ascenderunt rupes universae urbes derelictae sunt et non habitat in eis homo<BR><FONT size=2>30</FONT>&nbsp;&nbsp;tu autem vastata quid facies cum vestieris te coccino cum ornata fueris monili aureo et pinxeris stibio oculos tuos frustra conponeris contempserunt te amatores tui animam tuam quaerent<BR><FONT size=2>31</FONT>&nbsp;&nbsp;vocem enim quasi parturientis audivi angustias ut puerperae vox filiae Sion intermorientis expandentisque manus suas vae mihi quia defecit anima mea propter interfectos 
<P><HR>
<P><A NAME="5"></A><B>CAPUT 5</B><P>
<FONT size=2>1</FONT>&nbsp;&nbsp;circuite vias Hierusalem et aspicite et considerate et quaerite in plateis eius an inveniatis virum facientem iudicium et quaerentem fidem et propitius ero eius<BR><FONT size=2>2</FONT>&nbsp;&nbsp;quod si etiam vivit Dominus dixerint et hoc falso iurabunt<BR><FONT size=2>3</FONT>&nbsp;&nbsp;Domine oculi tui respiciunt fidem percussisti eos et non doluerunt adtrivisti eos et rennuerunt accipere disciplinam induraverunt facies suas super petram noluerunt reverti<BR><FONT size=2>4</FONT>&nbsp;&nbsp;ego autem dixi forsitan pauperes sunt et stulti ignorantes viam Domini iudicium Dei sui<BR><FONT size=2>5</FONT>&nbsp;&nbsp;ibo igitur ad optimates et loquar eis ipsi enim cognoverunt viam Domini iudicium Dei sui et ecce magis hii simul confregerunt iugum ruperunt vincula<BR><FONT size=2>6</FONT>&nbsp;&nbsp;idcirco percussit eos leo de silva lupus ad vesperam vastavit eos pardus vigilans super civitates eorum omnis qui egressus fuerit ex eis capietur quia multiplicatae sunt praevaricationes eorum confortatae sunt aversiones eorum<BR><FONT size=2>7</FONT>&nbsp;&nbsp;super quo propitius tibi esse potero filii tui dereliquerunt me et iurant in his qui non sunt dii saturavi eos et moechati sunt et in domo meretricis luxuriabantur<BR><FONT size=2>8</FONT>&nbsp;&nbsp;equi amatores et admissarii facti sunt unusquisque ad uxorem proximi sui hinniebat<BR><FONT size=2>9</FONT>&nbsp;&nbsp;numquid super his non visitabo dicit Dominus et in gente tali non ulciscetur anima mea<BR><FONT size=2>10</FONT>&nbsp;&nbsp;ascendite muros eius et dissipate consummationem autem nolite facere auferte propagines eius quia non sunt Domini<BR><FONT size=2>11</FONT>&nbsp;&nbsp;praevaricatione enim praevaricata est in me domus Israhel et domus Iuda ait Dominus<BR><FONT size=2>12</FONT>&nbsp;&nbsp;negaverunt Dominum et dixerunt non est ipse neque veniet super nos malum gladium et famem non videbimus<BR><FONT size=2>13</FONT>&nbsp;&nbsp;prophetae fuerunt in ventum et responsum non fuit in eis haec ergo evenient illis<BR><FONT size=2>14</FONT>&nbsp;&nbsp;haec dicit Dominus Deus exercituum quia locuti estis verbum istud ecce ego do verba mea in ore tuo in ignem et populum istum ligna et vorabit eos<BR><FONT size=2>15</FONT>&nbsp;&nbsp;ecce ego adducam super vos gentem de longinquo domus Israhel ait Dominus gentem robustam gentem antiquam gentem cuius ignorabis linguam nec intelleges quid loquatur<BR><FONT size=2>16</FONT>&nbsp;&nbsp;faretra eius quasi sepulchrum patens universi fortes<BR><FONT size=2>17</FONT>&nbsp;&nbsp;et comedet segetes tuas et panem tuum devorabit filios tuos et filias tuas comedet gregem tuum et armenta tua comedet vineam tuam et ficum tuam et conteret urbes munitas tuas in quibus tu habes fiduciam gladio<BR><FONT size=2>18</FONT>&nbsp;&nbsp;verumtamen et diebus illis ait Dominus non faciam vos in consummationem<BR><FONT size=2>19</FONT>&nbsp;&nbsp;quod si dixeritis quare fecit Dominus Deus noster nobis haec omnia dices ad eos sicut dereliquistis me et servistis deo alieno in terra vestra sic servietis alienis in terra non vestra<BR><FONT size=2>20</FONT>&nbsp;&nbsp;adnuntiate hoc domui Iacob et auditum facite in Iuda dicentes<BR><FONT size=2>21</FONT>&nbsp;&nbsp;audi populus stulte qui non habes cor qui habentes oculos non videtis et aures et non auditis<BR><FONT size=2>22</FONT>&nbsp;&nbsp;me ergo non timebitis ait Dominus et a facie mea non dolebitis qui posui harenam terminum mari praeceptum sempiternum quod non praeteribit et commovebuntur et non poterunt et intumescent fluctus eius et non transibunt illud<BR><FONT size=2>23</FONT>&nbsp;&nbsp;populo autem huic factum est cor incredulum et exasperans recesserunt et abierunt<BR><FONT size=2>24</FONT>&nbsp;&nbsp;et non dixerunt in corde suo metuamus Dominum Deum nostrum qui dat nobis pluviam temporaneam et serotinam in tempore suo plenitudinem annuae messis custodientem nobis<BR><FONT size=2>25</FONT>&nbsp;&nbsp;iniquitates nostrae declinaverunt haec et peccata nostra prohibuerunt bonum a nobis<BR><FONT size=2>26</FONT>&nbsp;&nbsp;quia inventi sunt in populo meo impii insidiantes quasi aucupes laqueos ponentes et pedicas ad capiendos viros<BR><FONT size=2>27</FONT>&nbsp;&nbsp;sicut decipula plena avibus sic domus eorum plenae dolo ideo magnificati sunt et ditati<BR><FONT size=2>28</FONT>&nbsp;&nbsp;incrassati sunt et inpinguati et praeterierunt sermones meos pessime causam non iudicaverunt causam pupilli non direxerunt et iudicium pauperum non iudicaverunt<BR><FONT size=2>29</FONT>&nbsp;&nbsp;numquid super his non visitabo dicit Dominus aut super gentem huiuscemodi non ulciscetur anima mea<BR><FONT size=2>30</FONT>&nbsp;&nbsp;stupor et mirabilia facta sunt in terra<BR><FONT size=2>31</FONT>&nbsp;&nbsp;prophetae prophetabant mendacium et sacerdotes adplaudebant manibus suis et populus meus dilexit talia quid igitur fiet in novissimo eius 
<P><HR>
<P><A NAME="6"></A><B>CAPUT 6</B><P>
<FONT size=2>1</FONT>&nbsp;&nbsp;confortamini filii Beniamin in medio Hierusalem et in Thecua clangite bucina et super Bethaccharem levate vexillum quia malum visum est ab aquilone et contritio magna<BR><FONT size=2>2</FONT>&nbsp;&nbsp;speciosae et delicatae adsimilavi filiam Sion<BR><FONT size=2>3</FONT>&nbsp;&nbsp;ad eam venient pastores et greges eorum fixerunt in ea tentoria in circuitu pascet unusquisque eos qui sub manu sua sunt<BR><FONT size=2>4</FONT>&nbsp;&nbsp;sanctificate super eam bellum consurgite et ascendamus in meridie vae nobis quia declinavit dies quia longiores factae sunt umbrae vesperi<BR><FONT size=2>5</FONT>&nbsp;&nbsp;surgite et ascendamus in nocte et dissipemus domos eius<BR><FONT size=2>6</FONT>&nbsp;&nbsp;quia haec dicit Dominus exercituum caedite lignum eius et fundite circa Hierusalem aggerem haec est civitas visitationis omnis calumnia in medio eius<BR><FONT size=2>7</FONT>&nbsp;&nbsp;sicut frigidam facit cisterna aquam suam sic frigidam fecit malitiam suam iniquitas et vastitas audietur in ea coram me semper infirmitas et plaga<BR><FONT size=2>8</FONT>&nbsp;&nbsp;erudire Hierusalem ne forte recedat anima mea a te ne forte ponam te desertam terram inhabitabilem<BR><FONT size=2>9</FONT>&nbsp;&nbsp;haec dicit Dominus exercituum usque ad racemum colligent quasi in vinea reliquias Israhel converte manum tuam quasi vindemiator ad cartallum<BR><FONT size=2>10</FONT>&nbsp;&nbsp;cui loquar et quem contestabor ut audiant ecce incircumcisae aures eorum et audire non possunt ecce verbum Domini factum est eis in obprobrium et non suscipient illud<BR><FONT size=2>11</FONT>&nbsp;&nbsp;idcirco furore Domini plenus sum laboravi sustinens effunde super parvulum foris et super concilium iuvenum simul vir enim cum muliere capietur senex cum pleno dierum<BR><FONT size=2>12</FONT>&nbsp;&nbsp;et transibunt domus eorum ad alteros agri et uxores pariter quia extendam manum meam super habitantes terram dicit Dominus<BR><FONT size=2>13</FONT>&nbsp;&nbsp;a minore quippe usque ad maiorem omnes avaritiae student et a propheta usque ad sacerdotem cuncti faciunt dolum<BR><FONT size=2>14</FONT>&nbsp;&nbsp;et curabant contritionem filiae populi mei cum ignominia dicentes pax pax et non erat pax<BR><FONT size=2>15</FONT>&nbsp;&nbsp;confusi sunt quia abominationem fecerunt quin potius confusione non sunt confusi et erubescere nescierunt quam ob rem cadent inter ruentes in tempore visitationis suae corruent dicit Dominus<BR><FONT size=2>16</FONT>&nbsp;&nbsp;haec dicit Dominus state super vias et videte et interrogate de semitis antiquis quae sit via bona et ambulate in ea et invenietis refrigerium animabus vestris et dixerunt non ambulabimus<BR><FONT size=2>17</FONT>&nbsp;&nbsp;et constitui super vos speculatores audite vocem tubae et dixerunt non audiemus<BR><FONT size=2>18</FONT>&nbsp;&nbsp;ideo audite gentes et cognosce congregatio quanta ego faciam eis<BR><FONT size=2>19</FONT>&nbsp;&nbsp;audi terra ecce ego adducam mala super populum istum fructum cogitationum eius quia verba mea non audierunt et legem meam proiecerunt<BR><FONT size=2>20</FONT>&nbsp;&nbsp;ut quid mihi tus de Saba adfertis et calamum suave olentem de terra longinqua holocaustomata vestra non sunt accepta et victimae vestrae non placuerunt mihi<BR><FONT size=2>21</FONT>&nbsp;&nbsp;propterea haec dicit Dominus ecce ego dabo in populum istum ruinas et ruent in eis patres et filii simul vicinus et proximus et peribunt<BR><FONT size=2>22</FONT>&nbsp;&nbsp;haec dicit Dominus ecce populus venit de terra aquilonis et gens magna consurget a finibus terrae<BR><FONT size=2>23</FONT>&nbsp;&nbsp;sagittam et scutum arripiet crudelis est et non miserebitur vox eius quasi mare sonabit et super equos ascendent praeparati quasi vir ad proelium adversum te filia Sion<BR><FONT size=2>24</FONT>&nbsp;&nbsp;audivimus famam eius dissolutae sunt manus nostrae tribulatio adprehendit nos dolores ut parturientem<BR><FONT size=2>25</FONT>&nbsp;&nbsp;nolite exire ad agros et in via ne ambuletis quoniam gladius inimici pavor in circuitu<BR><FONT size=2>26</FONT>&nbsp;&nbsp;filia populi mei accingere cilicio et conspergere cinere luctum unigeniti fac tibi planctum amarum quia repente veniet vastator super nos<BR><FONT size=2>27</FONT>&nbsp;&nbsp;probatorem dedi te in populo meo robustum et scies et probabis viam eorum<BR><FONT size=2>28</FONT>&nbsp;&nbsp;omnes isti principes declinantum ambulantes fraudulenter aes et ferrum universi corrupti sunt<BR><FONT size=2>29</FONT>&nbsp;&nbsp;defecit sufflatorium in igne consumptum est plumbum frustra conflavit conflator malitiae enim eorum non sunt consumptae<BR><FONT size=2>30</FONT>&nbsp;&nbsp;argentum reprobum vocate eos quia Dominus proiecit illos 
<P><HR>
<P><A NAME="7"></A><B>CAPUT 7</B><P>
<FONT size=2>1</FONT>&nbsp;&nbsp;verbum quod factum est ad Hieremiam a Domino dicens<BR><FONT size=2>2</FONT>&nbsp;&nbsp;sta in porta domus Domini et praedica ibi verbum istud et dic audite verbum Domini omnis Iuda qui ingredimini per portas has ut adoretis Dominum<BR><FONT size=2>3</FONT>&nbsp;&nbsp;haec dicit Dominus exercituum Deus Israhel bonas facite vias vestras et studia vestra et habitabo vobiscum in loco isto<BR><FONT size=2>4</FONT>&nbsp;&nbsp;nolite confidere in verbis mendacii dicentes templum Domini templum Domini templum Domini est<BR><FONT size=2>5</FONT>&nbsp;&nbsp;quoniam si bene direxeritis vias vestras et studia vestra si feceritis iudicium inter virum et proximum eius<BR><FONT size=2>6</FONT>&nbsp;&nbsp;advenae et pupillo et viduae non feceritis calumniam nec sanguinem innocentem effuderitis in loco hoc et post deos alienos non ambulaveritis in malum vobismet ipsis<BR><FONT size=2>7</FONT>&nbsp;&nbsp;habitabo vobiscum in loco isto in terra quam dedi patribus vestris a saeculo usque in saeculum<BR><FONT size=2>8</FONT>&nbsp;&nbsp;ecce vos confiditis vobis in sermonibus mendacii qui non proderunt vobis<BR><FONT size=2>9</FONT>&nbsp;&nbsp;furari occidere adulterare iurare mendaciter libare Baali et ire post deos alienos quos ignoratis<BR><FONT size=2>10</FONT>&nbsp;&nbsp;et venistis et stetistis coram me in domo hac in qua invocatum est nomen meum et dixistis liberati sumus eo quod fecerimus omnes abominationes istas<BR><FONT size=2>11</FONT>&nbsp;&nbsp;ergo spelunca latronum facta est domus ista in qua invocatum est nomen meum in oculis vestris ego ego sum ego vidi dicit Dominus<BR><FONT size=2>12</FONT>&nbsp;&nbsp;ite ad locum meum in Silo ubi habitavit nomen meum a principio et videte quae fecerim ei propter malitiam populi mei Israhel<BR><FONT size=2>13</FONT>&nbsp;&nbsp;et nunc quia fecistis omnia opera haec dicit Dominus et locutus sum ad vos mane consurgens et loquens et non audistis et vocavi vos et non respondistis<BR><FONT size=2>14</FONT>&nbsp;&nbsp;faciam domui huic in qua invocatum est nomen meum et in qua vos habetis fiduciam et loco quem dedi vobis et patribus vestris sicut feci Silo<BR><FONT size=2>15</FONT>&nbsp;&nbsp;et proiciam vos a facie mea sicut proieci omnes fratres vestros universum semen Ephraim<BR><FONT size=2>16</FONT>&nbsp;&nbsp;tu ergo noli orare pro populo hoc nec adsumas pro eis laudem et orationem et non obsistas mihi quia non exaudiam te<BR><FONT size=2>17</FONT>&nbsp;&nbsp;nonne vides quid isti faciant in civitatibus Iuda et in plateis Hierusalem<BR><FONT size=2>18</FONT>&nbsp;&nbsp;filii colligunt ligna et patres succendunt ignem et mulieres conspergunt adipem ut faciant placentas Reginae caeli et libent diis alienis et me ad iracundiam provocent<BR><FONT size=2>19</FONT>&nbsp;&nbsp;numquid me ad iracundiam provocant dicit Dominus nonne semet ipsos in confusionem vultus sui<BR><FONT size=2>20</FONT>&nbsp;&nbsp;ideo haec dicit Dominus Deus ecce furor meus et indignatio mea conflatur super locum istum super viros et super iumenta et super lignum regionis et super fruges terrae et succendetur et non extinguetur<BR><FONT size=2>21</FONT>&nbsp;&nbsp;haec dicit Dominus exercituum Deus Israhel holocaustomata vestra addite victimis vestris et comedite carnes<BR><FONT size=2>22</FONT>&nbsp;&nbsp;quia non sum locutus cum patribus vestris et non praecepi eis in die qua eduxi eos de terra Aegypti de verbo holocaustomatum et victimarum<BR><FONT size=2>23</FONT>&nbsp;&nbsp;sed hoc verbum praecepi eis dicens audite vocem meam et ero vobis Deus et vos eritis mihi populus et ambulate in omni via quam mandavi vobis ut bene sit vobis<BR><FONT size=2>24</FONT>&nbsp;&nbsp;et non audierunt nec inclinaverunt aurem suam sed abierunt in voluntatibus et pravitate cordis sui mali factique sunt retrorsum et non in ante<BR><FONT size=2>25</FONT>&nbsp;&nbsp;a die qua egressi sunt patres eorum de terra Aegypti usque ad diem hanc et misi ad vos omnes servos meos prophetas per diem consurgens diluculo et mittens<BR><FONT size=2>26</FONT>&nbsp;&nbsp;et non audierunt me nec inclinaverunt aurem suam sed induraverunt cervicem et peius operati sunt quam patres eorum<BR><FONT size=2>27</FONT>&nbsp;&nbsp;et loqueris ad eos omnia verba haec et non audient te et vocabis eos et non respondebunt tibi<BR><FONT size=2>28</FONT>&nbsp;&nbsp;et dices ad eos haec est gens quae non audivit vocem Domini Dei sui nec recepit disciplinam periit fides et ablata est de ore eorum<BR><FONT size=2>29</FONT>&nbsp;&nbsp;tonde capillum tuum et proice et sume in directum planctum quia proiecit Dominus et reliquit generationem furoris sui<BR><FONT size=2>30</FONT>&nbsp;&nbsp;quia fecerunt filii Iuda malum in oculis meis dicit Dominus posuerunt offendicula sua in domo in qua invocatum est nomen meum ut polluerent eam<BR><FONT size=2>31</FONT>&nbsp;&nbsp;et aedificaverunt excelsa Thofeth qui est in valle filii Ennom ut incenderent filios suos et filias suas igni quae non praecepi nec cogitavi in corde meo<BR><FONT size=2>32</FONT>&nbsp;&nbsp;ideo ecce dies venient dicit Dominus et non dicetur amplius Thofeth et vallis filii Ennom sed vallis Interfectionis et sepelient in Thofeth eo quod non sit locus<BR><FONT size=2>33</FONT>&nbsp;&nbsp;et erit morticinum populi huius in cibum volucribus caeli et bestiis terrae et non erit qui abigat<BR><FONT size=2>34</FONT>&nbsp;&nbsp;et quiescere faciam de urbibus Iuda et de plateis Hierusalem vocem gaudii et vocem laetitiae vocem sponsi et vocem sponsae in desolatione enim erit terra 
<P><HR>
<P><A NAME="8"></A><B>CAPUT 8</B><P>
<FONT size=2>1</FONT>&nbsp;&nbsp;in tempore illo ait Dominus eicient ossa regis Iuda et ossa principum eius et ossa sacerdotum et ossa prophetarum et ossa eorum qui habitaverunt Hierusalem de sepulchris suis<BR><FONT size=2>2</FONT>&nbsp;&nbsp;et pandent ea ad solem et lunam et omnem militiam caeli quae dilexerunt et quibus servierunt et post quae ambulaverunt et quae quaesierunt et adoraverunt non colligentur et non sepelientur in sterquilinium super faciem terrae erunt<BR><FONT size=2>3</FONT>&nbsp;&nbsp;et eligent magis mortem quam vitam omnes qui residui fuerint de cognatione hac pessima in universis locis quae derelicta sunt ad quae eieci eos dicit Dominus exercituum<BR><FONT size=2>4</FONT>&nbsp;&nbsp;et dices ad eos haec dicit Dominus numquid qui cadet non resurget et qui aversus est non revertetur<BR><FONT size=2>5</FONT>&nbsp;&nbsp;quare ergo aversus est populus iste in Hierusalem aversione contentiosa adprehenderunt mendacium et noluerunt reverti<BR><FONT size=2>6</FONT>&nbsp;&nbsp;adtendi et auscultavi nemo quod bonum est loquitur nullus est qui agat paenitentiam super peccato suo dicens quid feci omnes conversi sunt ad cursum suum quasi equus impetu vadens in proelio<BR><FONT size=2>7</FONT>&nbsp;&nbsp;milvus in caelo cognovit tempus suum turtur et hirundo et ciconia custodierunt tempus adventus sui populus autem meus non cognovit iudicium Domini<BR><FONT size=2>8</FONT>&nbsp;&nbsp;quomodo dicitis sapientes nos sumus et lex Domini nobiscum est vere mendacium operatus est stilus mendax scribarum<BR><FONT size=2>9</FONT>&nbsp;&nbsp;confusi sunt sapientes perterriti et capti sunt verbum enim Domini proiecerunt et sapientia nulla est in eis<BR><FONT size=2>10</FONT>&nbsp;&nbsp;propterea dabo mulieres eorum exteris agros eorum heredibus quia a minimo usque ad maximum omnes avaritiam sequuntur a propheta usque ad sacerdotem cuncti faciunt mendacium<BR><FONT size=2>11</FONT>&nbsp;&nbsp;et sanabant contritionem filiae populi mei ad ignominiam dicentes pax pax cum non esset pax<BR><FONT size=2>12</FONT>&nbsp;&nbsp;confusi sunt quia abominationem fecerunt quinimmo confusione non sunt confusi et erubescere nescierunt idcirco cadent inter corruentes in tempore visitationis suae corruent dicit Dominus<BR><FONT size=2>13</FONT>&nbsp;&nbsp;congregans congregabo eos ait Dominus non est uva in vitibus et non sunt ficus in ficulnea folium defluxit et dedi eis quae praetergressa sunt<BR><FONT size=2>14</FONT>&nbsp;&nbsp;quare sedemus convenite et ingrediamur civitatem munitam et sileamus ibi quia Dominus noster silere nos fecit et potum dedit nobis aquam fellis peccavimus enim Domino<BR><FONT size=2>15</FONT>&nbsp;&nbsp;expectavimus pacem et non erat bonum tempus medellae et ecce formido<BR><FONT size=2>16</FONT>&nbsp;&nbsp;a Dan auditus est fremitus equorum eius a voce hinnituum pugnatorum eius commota est omnis terra et venerunt et devoraverunt terram et plenitudinem eius urbem et habitatores eius<BR><FONT size=2>17</FONT>&nbsp;&nbsp;quia ecce ego mittam vobis serpentes regulos quibus non est incantatio et mordebunt vos ait Dominus<BR><FONT size=2>18</FONT>&nbsp;&nbsp;dolor meus super dolorem in me cor meum maerens<BR><FONT size=2>19</FONT>&nbsp;&nbsp;ecce vox clamoris filiae populi mei de terra longinqua numquid Dominus non est in Sion aut rex eius non est in ea quare ergo me ad iracundiam concitaverunt in sculptilibus suis et in vanitatibus alienis<BR><FONT size=2>20</FONT>&nbsp;&nbsp;transiit messis finita est aestas et nos salvati non sumus<BR><FONT size=2>21</FONT>&nbsp;&nbsp;super contritionem filiae populi mei contritus sum et contristatus stupor obtinuit me<BR><FONT size=2>22</FONT>&nbsp;&nbsp;numquid resina non est in Galaad aut medicus non est ibi quare igitur non est obducta cicatrix filiae populi mei 
<P><HR>
<P><A NAME="9"></A><B>CAPUT 9</B><P>
<FONT size=2>1</FONT>&nbsp;&nbsp;quis dabit capiti meo aquam et oculis meis fontem lacrimarum et plorabo die et nocte interfectos filiae populi mei<BR><FONT size=2>2</FONT>&nbsp;&nbsp;quis dabit me in solitudine diversorium viatorum et derelinquam populum meum et recedam ab eis quia omnes adulteri sunt coetus praevaricatorum<BR><FONT size=2>3</FONT>&nbsp;&nbsp;et extenderunt linguam suam quasi arcum mendacii et non veritatis confortati sunt in terra quia de malo ad malum egressi sunt et me non cognoverunt dicit Dominus<BR><FONT size=2>4</FONT>&nbsp;&nbsp;unusquisque se a proximo suo custodiat et in omni fratre suo non habeat fiduciam quia omnis frater subplantans subplantabit et omnis amicus fraudulenter incedet<BR><FONT size=2>5</FONT>&nbsp;&nbsp;et vir fratrem suum deridebit et veritatem non loquentur docuerunt enim linguam suam loqui mendacium ut inique agerent laboraverunt<BR><FONT size=2>6</FONT>&nbsp;&nbsp;habitatio tua in medio doli in dolo rennuerunt scire me dicit Dominus<BR><FONT size=2>7</FONT>&nbsp;&nbsp;propterea haec dicit Dominus exercituum ecce ego conflabo et probabo eos quid enim aliud faciam a facie filiae populi mei<BR><FONT size=2>8</FONT>&nbsp;&nbsp;sagitta vulnerans lingua eorum dolum locuta est in ore suo pacem cum amico suo loquitur et occulte ponit ei insidias<BR><FONT size=2>9</FONT>&nbsp;&nbsp;numquid super his non visitabo dicit Dominus aut in gentem huiuscemodi non ulciscetur anima mea<BR><FONT size=2>10</FONT>&nbsp;&nbsp;super montes adsumam fletum ac lamentum et super speciosa deserti planctum quoniam incensa sunt eo quod non sit vir pertransiens et non audierunt vocem possidentis a volucre caeli usque ad pecora transmigraverunt et recesserunt<BR><FONT size=2>11</FONT>&nbsp;&nbsp;et dabo Hierusalem in acervos harenae et cubilia draconum et civitates Iuda dabo in desolationem eo quod non sit habitator<BR><FONT size=2>12</FONT>&nbsp;&nbsp;quis est vir sapiens qui intellegat hoc et ad quem verbum oris Domini fiat ut adnuntiet istud quare perierit terra exusta sit quasi desertum eo quod non sit qui pertranseat<BR><FONT size=2>13</FONT>&nbsp;&nbsp;et dixit Dominus quia dereliquerunt legem meam quam dedi eis et non audierunt vocem meam et non ambulaverunt in ea<BR><FONT size=2>14</FONT>&nbsp;&nbsp;et abierunt post pravitatem cordis sui et post Baalim quos didicerunt a patribus suis<BR><FONT size=2>15</FONT>&nbsp;&nbsp;idcirco haec dicit Dominus exercituum Deus Israhel ecce ego cibabo eos populum istum absinthio et potum dabo eis aquam fellis<BR><FONT size=2>16</FONT>&nbsp;&nbsp;et dispergam eos in gentibus quas non noverunt ipsi et patres eorum et mittam post eos gladium donec consumantur<BR><FONT size=2>17</FONT>&nbsp;&nbsp;haec dicit Dominus exercituum contemplamini et vocate lamentatrices et veniant et ad eas quae sapientes sunt mittite et properent<BR><FONT size=2>18</FONT>&nbsp;&nbsp;festinent et adsumant super nos lamentum deducant oculi nostri lacrimas et palpebrae nostrae defluant aquis<BR><FONT size=2>19</FONT>&nbsp;&nbsp;quia vox lamentationis audita est de Sion quomodo vastati sumus et confusi vehementer quia dereliquimus terram quoniam deiecta sunt tabernacula nostra<BR><FONT size=2>20</FONT>&nbsp;&nbsp;audite ergo mulieres verbum Domini et adsumat auris vestra sermonem oris eius et docete filias vestras lamentum et unaquaeque proximam suam planctum<BR><FONT size=2>21</FONT>&nbsp;&nbsp;quia ascendit mors per fenestras nostras ingressa est domos nostras disperdere parvulos de foris iuvenes de plateis<BR><FONT size=2>22</FONT>&nbsp;&nbsp;loquere haec dicit Dominus et cadet morticinum hominis quasi stercus super faciem regionis et quasi faenum post tergum metentis et non est qui colligat<BR><FONT size=2>23</FONT>&nbsp;&nbsp;haec dicit Dominus non glorietur sapiens in sapientia sua et non glorietur fortis in fortitudine sua et non glorietur dives in divitiis suis<BR><FONT size=2>24</FONT>&nbsp;&nbsp;sed in hoc glorietur qui gloriatur scire et nosse me quia ego sum Dominus qui facio misericordiam et iudicium et iustitiam in terra haec enim placent mihi ait Dominus<BR><FONT size=2>25</FONT>&nbsp;&nbsp;ecce dies veniunt dicit Dominus et visitabo super omnem qui circumcisum habet praeputium<BR><FONT size=2>26</FONT>&nbsp;&nbsp;super Aegyptum et super Iudam et super Edom et super filios Ammon et super Moab et super omnes qui adtonsi sunt in comam habitantes in deserto quia omnes gentes habent praeputium omnis autem domus Israhel incircumcisi sunt corde 
<P><HR>
<P><A NAME="10"></A><B>CAPUT 10</B><P>
<FONT size=2>1</FONT>&nbsp;&nbsp;audite verbum quod locutus est Dominus super vos domus Israhel<BR><FONT size=2>2</FONT>&nbsp;&nbsp;haec dicit Dominus iuxta vias gentium nolite discere et a signis caeli nolite metuere quae timent gentes<BR><FONT size=2>3</FONT>&nbsp;&nbsp;quia leges populorum vanae sunt quia lignum de saltu praecidit opus manuum artificis in ascia<BR><FONT size=2>4</FONT>&nbsp;&nbsp;argento et auro decoravit illud clavis et malleis conpegit ut non dissolvatur<BR><FONT size=2>5</FONT>&nbsp;&nbsp;in similitudinem palmae fabricata sunt et non loquentur portata tollentur quia incedere non valent nolite ergo timere ea quia nec male possunt facere nec bene<BR><FONT size=2>6</FONT>&nbsp;&nbsp;non est similis tui Domine magnus tu et magnum nomen tuum in fortitudine<BR><FONT size=2>7</FONT>&nbsp;&nbsp;quis non timebit te o rex gentium tuum est enim decus inter cunctos sapientes gentium et in universis regnis eorum nullus est similis tui<BR><FONT size=2>8</FONT>&nbsp;&nbsp;pariter insipientes et fatui probabuntur doctrina vanitatis eorum lignum est<BR><FONT size=2>9</FONT>&nbsp;&nbsp;argentum involutum de Tharsis adfertur et aurum de Ofaz opus artificis et manus aerarii hyacinthus et purpura indumentum eorum opus artificum universa haec<BR><FONT size=2>10</FONT>&nbsp;&nbsp;Dominus autem Deus verus est ipse Deus vivens et rex sempiternus ab indignatione eius commovebitur terra et non sustinebunt gentes comminationem eius<BR><FONT size=2>11</FONT>&nbsp;&nbsp;sic ergo dicetis eis dii qui caelos et terram non fecerunt pereant de terra et de his quae sub caelis sunt<BR><FONT size=2>12</FONT>&nbsp;&nbsp;qui facit terram in fortitudine sua praeparat orbem in sapientia sua et prudentia sua extendit caelos<BR><FONT size=2>13</FONT>&nbsp;&nbsp;ad vocem suam dat multitudinem aquarum in caelo et elevat nebulas ab extremitatibus terrae fulgura in pluviam facit et educit ventum de thesauris suis<BR><FONT size=2>14</FONT>&nbsp;&nbsp;stultus factus est omnis homo ab scientia confusus est omnis artifex in sculptili quoniam falsum est quod conflavit et non est spiritus in eis<BR><FONT size=2>15</FONT>&nbsp;&nbsp;vana sunt et opus risu dignum in tempore visitationis suae peribunt<BR><FONT size=2>16</FONT>&nbsp;&nbsp;non est his similis pars Iacob qui enim formavit omnia ipse est et Israhel virga hereditatis eius Dominus exercituum nomen illi<BR><FONT size=2>17</FONT>&nbsp;&nbsp;congrega de terra confusionem tuam quae habitas in obsidione<BR><FONT size=2>18</FONT>&nbsp;&nbsp;quia haec dicit Dominus ecce ego longe proiciam habitatores terrae in hac vice et tribulabo eos ita ut inveniantur<BR><FONT size=2>19</FONT>&nbsp;&nbsp;vae mihi super contritione mea pessima plaga mea ego autem dixi plane haec infirmitas mea est et portabo illam<BR><FONT size=2>20</FONT>&nbsp;&nbsp;tabernaculum meum vastatum est omnes funiculi mei disrupti sunt filii mei exierunt a me et non subsistunt non est qui extendat ultra tentorium meum et erigat pelles meas<BR><FONT size=2>21</FONT>&nbsp;&nbsp;quia stulte egerunt pastores et Dominum non quaesierunt propterea non intellexerunt et omnis grex eorum dispersus est<BR><FONT size=2>22</FONT>&nbsp;&nbsp;vox auditionis ecce venit et commotio magna de terra aquilonis ut ponat civitates Iuda solitudinem et habitaculum draconum<BR><FONT size=2>23</FONT>&nbsp;&nbsp;scio Domine quia non est hominis via eius nec viri est ut ambulet et dirigat gressus suos<BR><FONT size=2>24</FONT>&nbsp;&nbsp;corripe me Domine verumtamen in iudicio et non in furore tuo ne forte ad nihilum redigas me<BR><FONT size=2>25</FONT>&nbsp;&nbsp;effunde indignationem tuam super gentes quae non cognoverunt te et super provincias quae nomen tuum non invocaverunt quia comederunt Iacob et devoraverunt eum et consumpserunt illum et decus eius dissipaverunt 
<P><HR>
<P><A NAME="11"></A><B>CAPUT 11</B><P>
<FONT size=2>1</FONT>&nbsp;&nbsp;verbum quod factum est ad Hieremiam a Domino dicens<BR><FONT size=2>2</FONT>&nbsp;&nbsp;audite verba pacti huius et loquimini ad viros Iuda et habitatores Hierusalem<BR><FONT size=2>3</FONT>&nbsp;&nbsp;et dices ad eos haec dicit Dominus Deus Israhel maledictus vir qui non audierit verba pacti huius<BR><FONT size=2>4</FONT>&nbsp;&nbsp;quod praecepi patribus vestris in die qua eduxi eos de terra Aegypti de fornace ferrea dicens audite vocem meam et facite omnia quae praecipio vobis et eritis mihi in populum et ego ero vobis in Deum<BR><FONT size=2>5</FONT>&nbsp;&nbsp;ut suscitem iuramentum quod iuravi patribus vestris daturum me eis terram fluentem lacte et melle sicut est dies haec et respondi et dixi amen Domine<BR><FONT size=2>6</FONT>&nbsp;&nbsp;et dixit Dominus ad me vociferare omnia verba haec in civitatibus Iuda et foris Hierusalem dicens audite verba pacti huius et facite illa<BR><FONT size=2>7</FONT>&nbsp;&nbsp;quia contestans contestatus sum patres vestros in die qua eduxi eos de terra Aegypti usque ad diem hanc mane surgens contestatus sum et dixi audite vocem meam<BR><FONT size=2>8</FONT>&nbsp;&nbsp;et non audierunt nec inclinaverunt aurem suam sed abierunt unusquisque in pravitate cordis sui mali et induxi super eos omnia verba pacti huius quod praecepi ut facerent et non fecerunt<BR><FONT size=2>9</FONT>&nbsp;&nbsp;et dixit Dominus ad me inventa est coniuratio in viris Iuda et in habitatoribus Hierusalem<BR><FONT size=2>10</FONT>&nbsp;&nbsp;reversi sunt ad iniquitates patrum suorum priores qui noluerunt audire verba mea et hii ergo abierunt post deos alienos ut servirent eis irritum fecerunt domus Israhel et domus Iuda pactum meum quod pepigi cum patribus eorum<BR><FONT size=2>11</FONT>&nbsp;&nbsp;quam ob rem haec dicit Dominus ecce ego inducam super eos mala de quibus exire non poterunt et clamabunt ad me et non exaudiam eos<BR><FONT size=2>12</FONT>&nbsp;&nbsp;et ibunt civitates Iuda et habitatores Hierusalem et clamabunt ad deos quibus libant et non salvabunt eos in tempore adflictionis eorum<BR><FONT size=2>13</FONT>&nbsp;&nbsp;secundum numerum enim civitatum tuarum erant dii tui Iuda et secundum numerum viarum Hierusalem posuistis aras confusionis aras ad libandum Baali<BR><FONT size=2>14</FONT>&nbsp;&nbsp;tu ergo noli orare pro populo hoc et ne adsumas pro eis laudem et orationem quia non exaudiam in tempore clamoris eorum ad me in tempore adflictionis eorum<BR><FONT size=2>15</FONT>&nbsp;&nbsp;quid est quod dilectus meus in domo mea fecit scelera multa numquid carnes sanctae auferent a te malitias tuas in quibus gloriata es<BR><FONT size=2>16</FONT>&nbsp;&nbsp;olivam uberem pulchram fructiferam speciosam vocavit Dominus nomen tuum ad vocem loquellae grandis exarsit ignis in ea et conbusta sunt frutecta eius<BR><FONT size=2>17</FONT>&nbsp;&nbsp;et Dominus exercituum qui plantavit te locutus est super te malum pro malis domus Israhel et domus Iuda quae fecerunt sibi ad inritandum me libantes Baali<BR><FONT size=2>18</FONT>&nbsp;&nbsp;tu autem Domine demonstrasti mihi et cognovi tunc ostendisti mihi studia eorum<BR><FONT size=2>19</FONT>&nbsp;&nbsp;et ego quasi agnus mansuetus qui portatur ad victimam et non cognovi quia super me cogitaverunt consilia mittamus lignum in panem eius et eradamus eum de terra viventium et nomen eius non memoretur amplius<BR><FONT size=2>20</FONT>&nbsp;&nbsp;tu autem Domine Sabaoth qui iudicas iuste et probas renes et cor videam ultionem tuam ex eis tibi enim revelavi causam meam<BR><FONT size=2>21</FONT>&nbsp;&nbsp;propterea haec dicit Dominus ad viros Anathoth qui quaerunt animam tuam et dicunt non prophetabis in nomine Domini et non morieris in manibus nostris<BR><FONT size=2>22</FONT>&nbsp;&nbsp;propterea haec dicit Dominus exercituum ecce ego visitabo super eos iuvenes morientur in gladio filii eorum et filiae eorum morientur in fame<BR><FONT size=2>23</FONT>&nbsp;&nbsp;et reliquiae non erunt ex eis inducam enim malum super viros Anathoth annum visitationis eorum 
<P><HR>
<P><A NAME="12"></A><B>CAPUT 12</B><P>
<FONT size=2>1</FONT>&nbsp;&nbsp;iustus quidem tu es Domine si disputem tecum verumtamen iusta loquar ad te quare via impiorum prosperatur bene est omnibus qui praevaricantur et inique agunt<BR><FONT size=2>2</FONT>&nbsp;&nbsp;plantasti eos et radicem miserunt proficiunt et faciunt fructum prope es tu ori eorum et longe a renibus eorum<BR><FONT size=2>3</FONT>&nbsp;&nbsp;et tu Domine nosti me vidisti me et probasti cor meum tecum congrega eos quasi gregem ad victimam et sanctifica eos in die occisionis<BR><FONT size=2>4</FONT>&nbsp;&nbsp;usquequo lugebit terra et herba omnis regionis siccabitur propter malitiam habitantium in ea consumptum est animal et volucre quoniam dixerunt non videbit novissima nostra<BR><FONT size=2>5</FONT>&nbsp;&nbsp;si cum peditibus currens laborasti quomodo contendere poteris cum equis cum autem in terra pacis secura fueris quid facies in superbia Iordanis<BR><FONT size=2>6</FONT>&nbsp;&nbsp;nam et fratres tui et domus patris tui etiam ipsi pugnaverunt adversum te et clamaverunt post te plena voce ne credas eis cum locuti fuerint tibi bona<BR><FONT size=2>7</FONT>&nbsp;&nbsp;reliqui domum meam dimisi hereditatem meam dedi dilectam animam meam in manu inimicorum eius<BR><FONT size=2>8</FONT>&nbsp;&nbsp;facta est mihi hereditas mea quasi leo in silva dedit contra me vocem ideo odivi eam<BR><FONT size=2>9</FONT>&nbsp;&nbsp;numquid avis discolor hereditas mea mihi numquid avis tincta per totum venite congregamini omnes bestiae terrae properate ad devorandum<BR><FONT size=2>10</FONT>&nbsp;&nbsp;pastores multi demoliti sunt vineam meam conculcaverunt partem meam dederunt portionem meam desiderabilem in desertum solitudinis<BR><FONT size=2>11</FONT>&nbsp;&nbsp;posuerunt eam in dissipationem luxitque super me desolatione desolata est omnis terra quia nullus est qui recogitet corde<BR><FONT size=2>12</FONT>&nbsp;&nbsp;super omnes vias deserti venerunt vastatores quia gladius Domini devoravit ab extremo terrae usque ad extremum eius non est pax universae carni<BR><FONT size=2>13</FONT>&nbsp;&nbsp;seminaverunt triticum et spinas messuerunt hereditatem acceperunt et non eis proderit confundemini a fructibus vestris propter iram furoris Domini<BR><FONT size=2>14</FONT>&nbsp;&nbsp;haec dicit Dominus adversum omnes vicinos meos pessimos qui tangunt hereditatem quam distribui populo meo Israhel ecce ego evellam eos de terra eorum et domum Iuda evellam de medio eorum<BR><FONT size=2>15</FONT>&nbsp;&nbsp;et cum evellero eos convertar et miserebor eorum et reducam eos virum ad hereditatem suam et virum in terram suam<BR><FONT size=2>16</FONT>&nbsp;&nbsp;et erit si eruditi didicerint vias populi mei ut iurent in nomine meo vivit Dominus sicut docuerunt populum meum iurare in Baal aedificabuntur in medio populi mei<BR><FONT size=2>17</FONT>&nbsp;&nbsp;quod si non audierint evellam gentem illam evulsione et perditione ait Dominus 
<P><HR>
<P><A NAME="13"></A><B>CAPUT 13</B><P>
<FONT size=2>1</FONT>&nbsp;&nbsp;haec dicit Dominus ad me vade et posside tibi lumbare lineum et pones illud super lumbos tuos et in aquam non inferes illud<BR><FONT size=2>2</FONT>&nbsp;&nbsp;et possedi lumbare iuxta verbum Domini et posui circa lumbos meos<BR><FONT size=2>3</FONT>&nbsp;&nbsp;et factus est sermo Domini ad me secundo dicens<BR><FONT size=2>4</FONT>&nbsp;&nbsp;tolle lumbare quod possedisti quod est circa lumbos tuos et surgens vade ad Eufraten et absconde illud ibi in foramine petrae<BR><FONT size=2>5</FONT>&nbsp;&nbsp;et abii et abscondi illud in Eufraten sicut praeceperat mihi Dominus<BR><FONT size=2>6</FONT>&nbsp;&nbsp;et factum est post dies plurimos dixit Dominus ad me surge vade ad Eufraten et tolle inde lumbare quod praecepi tibi ut absconderes illud ibi<BR><FONT size=2>7</FONT>&nbsp;&nbsp;et abii ad Eufraten et fodi et tuli lumbare de loco ubi absconderam illud et ecce conputruerat lumbare ita ut nullo usui aptum esset<BR><FONT size=2>8</FONT>&nbsp;&nbsp;et factum est verbum Domini ad me dicens<BR><FONT size=2>9</FONT>&nbsp;&nbsp;haec dicit Dominus sic putrescere faciam superbiam Iuda et superbiam Hierusalem multam<BR><FONT size=2>10</FONT>&nbsp;&nbsp;populum istum pessimum qui nolunt audire verba mea et ambulant in pravitate cordis sui abieruntque post deos alienos ut servirent eis et adorarent eos et erunt sicut lumbare istud quod nullo usui aptum est<BR><FONT size=2>11</FONT>&nbsp;&nbsp;sicut enim adheret lumbare ad lumbos viri sic adglutinavi mihi omnem domum Israhel et omnem domum Iuda dicit Dominus ut esset mihi in populum et in nomen et in laudem et in gloriam et non audierunt<BR><FONT size=2>12</FONT>&nbsp;&nbsp;dices ergo ad eos sermonem istum haec dicit Dominus Deus Israhel omnis laguncula implebitur vino et dicent ad te numquid ignoramus quia omnis laguncula implebitur vino<BR><FONT size=2>13</FONT>&nbsp;&nbsp;et dices ad eos haec dicit Dominus ecce ego implebo omnes habitatores terrae huius et reges qui sedent de stirpe David super thronum eius et sacerdotes et prophetas et omnes habitatores Hierusalem ebrietate<BR><FONT size=2>14</FONT>&nbsp;&nbsp;et dispergam eos virum a fratre suo et patres et filios pariter ait Dominus non parcam et non concedam neque miserebor ut non disperdam eos<BR><FONT size=2>15</FONT>&nbsp;&nbsp;audite et auribus percipite nolite elevari quia Dominus locutus est<BR><FONT size=2>16</FONT>&nbsp;&nbsp;date Domino Deo vestro gloriam antequam contenebrescat et antequam offendant pedes vestri ad montes caligosos expectabitis lucem et ponet eam in umbram mortis et in caliginem<BR><FONT size=2>17</FONT>&nbsp;&nbsp;quod si hoc non audieritis in abscondito plorabit anima mea a facie superbiae plorans plorabit et deducet oculus meus lacrimam quia captus est grex Domini<BR><FONT size=2>18</FONT>&nbsp;&nbsp;dic regi et dominatrici humiliamini sedete quoniam descendit de capite vestro corona gloriae vestrae<BR><FONT size=2>19</FONT>&nbsp;&nbsp;civitates austri clausae sunt et non est qui aperiat translata est omnis Iudaea transmigratione perfecta<BR><FONT size=2>20</FONT>&nbsp;&nbsp;levate oculos vestros et videte qui venitis ab aquilone ubi est grex qui datus est tibi pecus inclitum tuum<BR><FONT size=2>21</FONT>&nbsp;&nbsp;quid dices cum visitaverit te tu enim docuisti eos adversum te et erudisti in caput tuum numquid non dolores adprehendent te quasi mulierem parturientem<BR><FONT size=2>22</FONT>&nbsp;&nbsp;quod si dixeris in corde tuo quare venerunt mihi haec propter multitudinem iniquitatis tuae revelata sunt verecundiora tua pollutae sunt plantae tuae<BR><FONT size=2>23</FONT>&nbsp;&nbsp;si mutare potest Aethiops pellem suam aut pardus varietates suas et vos poteritis bene facere cum didiceritis malum<BR><FONT size=2>24</FONT>&nbsp;&nbsp;et disseminabo eos quasi stipulam quae vento raptatur in deserto<BR><FONT size=2>25</FONT>&nbsp;&nbsp;haec sors tua parsque mensurae tuae a me dicit Dominus quia oblita es mei et confisa es in mendacio<BR><FONT size=2>26</FONT>&nbsp;&nbsp;unde et ego nudavi femora tua contra faciem tuam et apparuit ignominia tua<BR><FONT size=2>27</FONT>&nbsp;&nbsp;adulteria tua et hinnitus tuus scelus fornicationis tuae super colles in agro vidi abominationes tuas vae tibi Hierusalem non mundaberis post me usquequo adhuc 
<P><HR>
<P><A NAME="14"></A><B>CAPUT 14</B><P>
<FONT size=2>1</FONT>&nbsp;&nbsp;quod factum est verbum Domini ad Hieremiam de sermonibus siccitatis<BR><FONT size=2>2</FONT>&nbsp;&nbsp;luxit Iudaea et portae eius corruerunt et obscuratae sunt in terra et clamor Hierusalem ascendit<BR><FONT size=2>3</FONT>&nbsp;&nbsp;maiores miserunt minores suos ad aquam venerunt ad hauriendum non invenerunt aquam reportaverunt vasa sua vacua confusi sunt et adflicti et operuerunt capita sua<BR><FONT size=2>4</FONT>&nbsp;&nbsp;propter terrae vastitatem quia non venit pluvia in terra confusi sunt agricolae operuerunt capita sua<BR><FONT size=2>5</FONT>&nbsp;&nbsp;nam et cerva in agro peperit et reliquit quia non erat herba<BR><FONT size=2>6</FONT>&nbsp;&nbsp;et onagri steterunt in rupibus traxerunt ventum quasi dracones defecerunt oculi eorum quia non erat herba<BR><FONT size=2>7</FONT>&nbsp;&nbsp;si iniquitates nostrae responderunt nobis Domine fac propter nomen tuum quoniam multae sunt aversiones nostrae tibi peccavimus<BR><FONT size=2>8</FONT>&nbsp;&nbsp;expectatio Israhel salvator eius in tempore tribulationis quare quasi colonus futurus es in terra et quasi viator declinans ad manendum<BR><FONT size=2>9</FONT>&nbsp;&nbsp;quare futurus es velut vir vagus ut fortis qui non potest salvare tu autem in nobis es Domine et nomen tuum super nos invocatum est ne derelinquas nos<BR><FONT size=2>10</FONT>&nbsp;&nbsp;haec dicit Dominus populo huic qui dilexit movere pedes suos et non quievit et Domino non placuit nunc recordabitur iniquitatum eorum et visitabit peccata eorum<BR><FONT size=2>11</FONT>&nbsp;&nbsp;et dixit Dominus ad me noli orare pro populo isto in bonum<BR><FONT size=2>12</FONT>&nbsp;&nbsp;cum ieiunaverint non exaudiam preces eorum et si obtulerint holocaustomata et victimas non suscipiam ea quoniam gladio et fame et peste ego consumam eos<BR><FONT size=2>13</FONT>&nbsp;&nbsp;et dixi a a a Domine Deus prophetae dicunt eis non videbitis gladium et famis non erit in vobis sed pacem veram dabit vobis in loco isto<BR><FONT size=2>14</FONT>&nbsp;&nbsp;et dixit Dominus ad me falso prophetae vaticinantur in nomine meo non misi eos et non praecepi eis neque locutus sum ad eos visionem mendacem et divinationem et fraudulentiam et seductionem cordis sui prophetant vobis<BR><FONT size=2>15</FONT>&nbsp;&nbsp;ideo haec dicit Dominus de prophetis qui prophetant in nomine meo quos ego non misi dicentes gladius et famis non erit in terra hac in gladio et fame consumentur prophetae illi<BR><FONT size=2>16</FONT>&nbsp;&nbsp;et populi quibus prophetant erunt proiecti in viis Hierusalem prae fame et gladio et non erit qui sepeliat eos ipsi et uxores eorum filii et filiae eorum et effundam super eos malum suum<BR><FONT size=2>17</FONT>&nbsp;&nbsp;et dices ad eos verbum istud deducant oculi mei lacrimam per noctem et diem et non taceant quoniam contritione magna contrita est virgo filia populi mei plaga pessima vehementer<BR><FONT size=2>18</FONT>&nbsp;&nbsp;si egressus fuero ad agros ecce occisi gladio et si introiero in civitatem ecce adtenuati fame propheta quoque et sacerdos abierunt in terram quam ignorabant<BR><FONT size=2>19</FONT>&nbsp;&nbsp;numquid proiciens abiecisti Iudam aut Sion abominata est anima tua quare ergo percussisti nos ita ut nulla sit sanitas expectavimus pacem et non est bonum et tempus curationis et ecce turbatio<BR><FONT size=2>20</FONT>&nbsp;&nbsp;cognovimus Domine impietates nostras iniquitatem patrum nostrorum quia peccavimus tibi<BR><FONT size=2>21</FONT>&nbsp;&nbsp;ne nos des in obprobrium propter nomen tuum neque facias nobis contumeliam solii gloriae tuae recordare ne irritum facias foedus tuum nobiscum<BR><FONT size=2>22</FONT>&nbsp;&nbsp;numquid sunt in sculptilibus gentium qui pluant aut caeli possunt dare imbres nonne tu es Domine Deus noster quem expectavimus tu enim fecisti omnia haec 
<P><HR>
<P><A NAME="15"></A><B>CAPUT 15</B><P>
<FONT size=2>1</FONT>&nbsp;&nbsp;et dixit Dominus ad me si steterit Moses et Samuhel coram me non est anima mea ad populum istum eice illos a facie mea et egrediantur<BR><FONT size=2>2</FONT>&nbsp;&nbsp;quod si dixerint ad te quo egrediemur dices ad eos haec dicit Dominus qui ad mortem ad mortem et qui ad gladium ad gladium et qui ad famem ad famem et qui ad captivitatem ad captivitatem<BR><FONT size=2>3</FONT>&nbsp;&nbsp;et visitabo super eos quattuor species dicit Dominus gladium ad occisionem et canes ad lacerandum et volatilia caeli et bestias terrae ad devorandum et dissipandum<BR><FONT size=2>4</FONT>&nbsp;&nbsp;et dabo eos in fervorem universis regnis terrae propter Manassem filium Ezechiae regis Iuda super omnibus quae fecit in Hierusalem<BR><FONT size=2>5</FONT>&nbsp;&nbsp;quis enim miserebitur tui Hierusalem aut quis contristabitur pro te aut quis ibit ad rogandum pro pace tua<BR><FONT size=2>6</FONT>&nbsp;&nbsp;tu reliquisti me dicit Dominus retrorsum abisti et extendam manum meam super te et interficiam te laboravi rogans<BR><FONT size=2>7</FONT>&nbsp;&nbsp;et dispergam eos ventilabro in portis terrae interfeci et perdidi populum meum et tamen a viis suis non sunt reversi<BR><FONT size=2>8</FONT>&nbsp;&nbsp;multiplicatae sunt mihi viduae eius super harenam maris induxi eis super matrem adulescentis vastatorem meridie misi super civitates repente terrorem<BR><FONT size=2>9</FONT>&nbsp;&nbsp;infirmata est quae peperit septem defecit anima eius occidit ei sol cum adhuc esset dies confusa est et erubuit et residuos eius in gladium dabo in conspectu inimicorum eorum ait Dominus<BR><FONT size=2>10</FONT>&nbsp;&nbsp;vae mihi mater mea quare genuisti me virum rixae virum discordiae in universa terra non feneravi nec feneravit mihi quisquam omnes maledicunt mihi<BR><FONT size=2>11</FONT>&nbsp;&nbsp;dicit Dominus si non reliquiae tuae in bonum si non occurri tibi in tempore adflictionis et in tempore tribulationis adversum inimicum<BR><FONT size=2>12</FONT>&nbsp;&nbsp;numquid foederabitur ferrum ferro ab aquilone et aes<BR><FONT size=2>13</FONT>&nbsp;&nbsp;divitias tuas et thesauros tuos in direptionem dabo gratis in omnibus peccatis tuis et in omnibus terminis tuis<BR><FONT size=2>14</FONT>&nbsp;&nbsp;et adducam inimicos tuos de terra qua nescis quia ignis succensus est in furore meo super vos ardebit<BR><FONT size=2>15</FONT>&nbsp;&nbsp;tu scis Domine recordare mei et visita me et tuere me ab his qui persequuntur me noli in patientia tua suscipere me scito quoniam sustinui pro te obprobrium<BR><FONT size=2>16</FONT>&nbsp;&nbsp;inventi sunt sermones tui et comedi eos et factum est mihi verbum tuum in gaudium et in laetitiam cordis mei quoniam invocatum est nomen tuum super me Domine Deus exercituum<BR><FONT size=2>17</FONT>&nbsp;&nbsp;non sedi in concilio ludentium et gloriatus sum a facie manus tuae solus sedebam quoniam comminatione replesti me<BR><FONT size=2>18</FONT>&nbsp;&nbsp;quare factus est dolor meus perpetuus et plaga mea desperabilis rennuit curari facta est mihi quasi mendacium aquarum infidelium<BR><FONT size=2>19</FONT>&nbsp;&nbsp;propter hoc haec dicit Dominus si converteris convertam te et ante faciem meam stabis et si separaveris pretiosum a vili quasi os meum eris convertentur ipsi ad te et tu non converteris ad eos<BR><FONT size=2>20</FONT>&nbsp;&nbsp;et dabo te populo huic in murum aereum fortem et bellabunt adversum te et non praevalebunt quia ego tecum sum ut salvem te et eruam dicit Dominus<BR><FONT size=2>21</FONT>&nbsp;&nbsp;et liberabo te de manu pessimorum et redimam te de manu fortium 
<P><HR>
<P><A NAME="16"></A><B>CAPUT 16</B><P>
<FONT size=2>1</FONT>&nbsp;&nbsp;et factum est verbum Domini ad me dicens<BR><FONT size=2>2</FONT>&nbsp;&nbsp;non accipies uxorem et non erunt tibi filii et filiae in loco isto<BR><FONT size=2>3</FONT>&nbsp;&nbsp;quia haec dicit Dominus super filios et filias qui generantur in loco isto et super matres eorum quae genuerunt eos et super patres eorum de quorum stirpe sunt nati in terra hac<BR><FONT size=2>4</FONT>&nbsp;&nbsp;mortibus aegrotationum morientur non plangentur et non sepelientur in sterquilinium super faciem terrae erunt et gladio et fame consumentur et erit cadaver eorum in escam volatilibus caeli et bestiis terrae<BR><FONT size=2>5</FONT>&nbsp;&nbsp;haec enim dicit Dominus ne ingrediaris domum convivii neque vadas ad plangendum neque consoleris eos quia abstuli pacem meam a populo isto dicit Dominus misericordiam et miserationes<BR><FONT size=2>6</FONT>&nbsp;&nbsp;et morientur grandes et parvi in terra ista non sepelientur neque plangentur et non se incident neque calvitium fiet pro eis<BR><FONT size=2>7</FONT>&nbsp;&nbsp;et non frangent inter eos lugenti panem ad consolandum super mortuo et non dabunt eis potum calicis ad consolandum super patre suo et matre<BR><FONT size=2>8</FONT>&nbsp;&nbsp;et domum convivii non ingredieris ut sedeas cum eis et comedas et bibas<BR><FONT size=2>9</FONT>&nbsp;&nbsp;quia haec dicit Dominus exercituum Deus Israhel ecce ego auferam de loco isto in oculis vestris et in diebus vestris vocem gaudii et vocem laetitiae vocem sponsi et vocem sponsae<BR><FONT size=2>10</FONT>&nbsp;&nbsp;et cum adnuntiaveris populo huic omnia verba haec et dixerint tibi quare locutus est Dominus super nos omne malum grande istud quae iniquitas nostra et quod peccatum nostrum quod peccavimus Domino Deo nostro<BR><FONT size=2>11</FONT>&nbsp;&nbsp;dices ad eos quia dereliquerunt patres vestri me ait Dominus et abierunt post deos alienos et servierunt eis et adoraverunt eos et me dereliquerunt et legem meam non custodierunt<BR><FONT size=2>12</FONT>&nbsp;&nbsp;sed et vos peius operati estis quam patres vestri ecce enim ambulat unusquisque post pravitatem cordis sui mali ut me non audiat<BR><FONT size=2>13</FONT>&nbsp;&nbsp;et eiciam vos de terra hac in terram quam ignoratis vos et patres vestri et servietis ibi diis alienis die ac nocte qui non dabunt vobis requiem<BR><FONT size=2>14</FONT>&nbsp;&nbsp;propterea ecce dies veniunt dicit Dominus et non dicetur ultra vivit Dominus qui eduxit filios Israhel de terra Aegypti<BR><FONT size=2>15</FONT>&nbsp;&nbsp;sed vivit Dominus qui eduxit filios Israhel de terra aquilonis et de universis terris ad quas eieci eos et reducam eos in terram suam quam dedi patribus eorum<BR><FONT size=2>16</FONT>&nbsp;&nbsp;ecce ego mittam piscatores multos dicit Dominus et piscabuntur eos et post haec mittam eis multos venatores et venabuntur eos de omni monte et de omni colle et de cavernis petrarum<BR><FONT size=2>17</FONT>&nbsp;&nbsp;quia oculi mei super omnes vias eorum non sunt absconditae a facie mea et non fuit occulta iniquitas eorum ab oculis meis<BR><FONT size=2>18</FONT>&nbsp;&nbsp;et reddam primum duplices iniquitates et peccata eorum quia contaminaverunt terram meam in morticinis idolorum suorum et abominationibus suis impleverunt hereditatem meam<BR><FONT size=2>19</FONT>&nbsp;&nbsp;Domine fortitudo mea et robur meum et refugium meum in die tribulationis ad te gentes venient ab extremis terrae et dicent vere mendacium possederunt patres nostri vanitatem quae eis non profuit<BR><FONT size=2>20</FONT>&nbsp;&nbsp;numquid faciet sibi homo deos et ipsi non sunt dii<BR><FONT size=2>21</FONT>&nbsp;&nbsp;idcirco ecce ego ostendam eis per vicem hanc ostendam eis manum meam et virtutem meam et scient quia nomen mihi Dominus 
<P><HR>
<P><A NAME="17"></A><B>CAPUT 17</B><P>
<FONT size=2>1</FONT>&nbsp;&nbsp;peccatum Iuda scriptum est stilo ferreo in ungue adamantino exaratum super latitudinem cordis eorum et in cornibus ararum eorum<BR><FONT size=2>2</FONT>&nbsp;&nbsp;cum recordati fuerint filii eorum ararum suarum et lucorum lignorumque frondentium in montibus excelsis<BR><FONT size=2>3</FONT>&nbsp;&nbsp;sacrificantes in agro fortitudinem tuam et omnes thesauros tuos in direptionem dabo excelsa tua propter peccata in universis finibus tuis<BR><FONT size=2>4</FONT>&nbsp;&nbsp;et relinqueris sola ab hereditate tua quam dedi tibi et servire te faciam inimicis tuis in terra quam ignoras quoniam ignem succendisti in furore meo usque in aeternum ardebit<BR><FONT size=2>5</FONT>&nbsp;&nbsp;haec dicit Dominus maledictus homo qui confidit in homine et ponit carnem brachium suum et a Domino recedit cor eius<BR><FONT size=2>6</FONT>&nbsp;&nbsp;erit enim quasi myrice in deserto et non videbit cum venerit bonum sed habitabit in siccitate in deserto in terra salsuginis et inhabitabili<BR><FONT size=2>7</FONT>&nbsp;&nbsp;benedictus vir qui confidit in Domino et erit Dominus fiducia eius<BR><FONT size=2>8</FONT>&nbsp;&nbsp;et erit quasi lignum quod transplantatur super aquas quod ad humorem mittit radices suas et non timebit cum venerit aestus et erit folium eius viride et in tempore siccitatis non erit sollicitum nec aliquando desinet facere fructum<BR><FONT size=2>9</FONT>&nbsp;&nbsp;pravum est cor omnium et inscrutabile quis cognoscet illud<BR><FONT size=2>10</FONT>&nbsp;&nbsp;ego Dominus scrutans cor et probans renes qui do unicuique iuxta viam et iuxta fructum adinventionum suarum<BR><FONT size=2>11</FONT>&nbsp;&nbsp;perdix fovit quae non peperit fecit divitias et non in iudicio in dimidio dierum suorum derelinquet eas et in novissimo suo erit insipiens<BR><FONT size=2>12</FONT>&nbsp;&nbsp;solium gloriae altitudinis a principio locus sanctificationis nostrae<BR><FONT size=2>13</FONT>&nbsp;&nbsp;expectatio Israhel Domine omnes qui te derelinquunt confundentur recedentes in terra scribentur quoniam dereliquerunt venam aquarum viventium Dominum<BR><FONT size=2>14</FONT>&nbsp;&nbsp;sana me Domine et sanabor salvum me fac et salvus ero quoniam laus mea tu es<BR><FONT size=2>15</FONT>&nbsp;&nbsp;ecce ipsi dicunt ad me ubi est verbum Domini veniat<BR><FONT size=2>16</FONT>&nbsp;&nbsp;et ego non sum turbatus te pastorem sequens et diem hominis non desideravi tu scis quod egressum est de labiis meis rectum in conspectu tuo fuit<BR><FONT size=2>17</FONT>&nbsp;&nbsp;non sis mihi tu formidini spes mea tu in die adflictionis<BR><FONT size=2>18</FONT>&nbsp;&nbsp;confundantur qui persequuntur me et non confundar ego paveant illi et non paveam ego induc super eos diem adflictionis et duplici contritione contere eos<BR><FONT size=2>19</FONT>&nbsp;&nbsp;haec dicit Dominus ad me vade et sta in porta filiorum populi per quam ingrediuntur reges Iuda et egrediuntur et in cunctis portis Hierusalem<BR><FONT size=2>20</FONT>&nbsp;&nbsp;et dices ad eos audite verbum Domini reges Iuda et omnis Iudaea cunctique habitatores Hierusalem qui ingredimini per portas istas<BR><FONT size=2>21</FONT>&nbsp;&nbsp;haec dicit Dominus custodite animas vestras et nolite portare pondera in die sabbati nec inferatis per portas Hierusalem<BR><FONT size=2>22</FONT>&nbsp;&nbsp;et nolite eicere onera de domibus vestris in die sabbati et omne opus non facietis sanctificate diem sabbati sicut praecepi patribus vestris<BR><FONT size=2>23</FONT>&nbsp;&nbsp;et non audierunt nec inclinaverunt aurem suam sed induraverunt cervicem suam ne audirent me et ne acciperent disciplinam<BR><FONT size=2>24</FONT>&nbsp;&nbsp;et erit si audieritis me dicit Dominus ut non inferatis onera per portas civitatis huius in die sabbati et si sanctificaveritis diem sabbati ne faciatis in ea omne opus<BR><FONT size=2>25</FONT>&nbsp;&nbsp;ingredientur per portas civitatis huius reges et principes sedentes super solium David et ascendentes in curribus et equis ipsi et principes eorum vir Iuda et habitatores Hierusalem et habitabitur civitas haec in sempiternum<BR><FONT size=2>26</FONT>&nbsp;&nbsp;et venient de civitate Iuda et de circuitu Hierusalem et de terra Beniamin et de campestribus et de montuosis et ab austro portantes holocaustum et victimam et sacrificium et tus et inferent oblationem in domum Domini<BR><FONT size=2>27</FONT>&nbsp;&nbsp;si autem non audieritis me ut sanctificetis diem sabbati et ne portetis onus et ne inferatis per portas Hierusalem in die sabbati succendam ignem in portis eius et devorabit domos Hierusalem et non extinguetur 
<P><HR>
<P><A NAME="18"></A><B>CAPUT 18</B><P>
<FONT size=2>1</FONT>&nbsp;&nbsp;verbum quod factum est ad Hieremiam a Domino dicens<BR><FONT size=2>2</FONT>&nbsp;&nbsp;surge et descende in domum figuli et ibi audies verba mea<BR><FONT size=2>3</FONT>&nbsp;&nbsp;et descendi in domum figuli et ecce ipse faciebat opus super rotam<BR><FONT size=2>4</FONT>&nbsp;&nbsp;et dissipatum est vas quod ipse faciebat e luto manibus suis conversusque fecit illud vas alterum sicut placuerat in oculis eius ut faceret<BR><FONT size=2>5</FONT>&nbsp;&nbsp;et factum est verbum Domini ad me dicens<BR><FONT size=2>6</FONT>&nbsp;&nbsp;numquid sicut figulus iste non potero facere vobis domus Israhel ait Dominus ecce sicut lutum in manu figuli sic vos in manu mea domus Israhel<BR><FONT size=2>7</FONT>&nbsp;&nbsp;repente loquar adversum gentem et adversum regnum ut eradicem et destruam et disperdam illud<BR><FONT size=2>8</FONT>&nbsp;&nbsp;si paenitentiam egerit gens illa a malo suo quod locutus sum adversum eam agam et ego paenitentiam super malo quod cogitavi ut facerem ei<BR><FONT size=2>9</FONT>&nbsp;&nbsp;et subito loquar de gente et regno ut aedificem et ut plantem illud<BR><FONT size=2>10</FONT>&nbsp;&nbsp;si fecerit malum in oculis meis ut non audiat vocem meam paenitentiam agam super bono quod locutus sum ut facerem ei<BR><FONT size=2>11</FONT>&nbsp;&nbsp;nunc ergo dic viro Iudae et habitatoribus Hierusalem dicens haec dicit Dominus ecce ego fingo contra vos malum et cogito contra vos cogitationem revertatur unusquisque a via sua mala et dirigite vias vestras et studia vestra<BR><FONT size=2>12</FONT>&nbsp;&nbsp;qui dixerunt desperavimus post cogitationes enim nostras ibimus et unusquisque pravitatem cordis sui mali faciemus<BR><FONT size=2>13</FONT>&nbsp;&nbsp;ideo haec dicit Dominus interrogate gentes quis audivit talia horribilia quae fecit nimis virgo Israhel<BR><FONT size=2>14</FONT>&nbsp;&nbsp;numquid deficiet de petra agri nix Libani aut evelli possunt aquae erumpentes frigidae et defluentes<BR><FONT size=2>15</FONT>&nbsp;&nbsp;quia oblitus est mei populus meus frustra libantes et inpingentes in viis suis in semitis saeculi ut ambularent per eas in itinere non trito<BR><FONT size=2>16</FONT>&nbsp;&nbsp;ut fieret terra eorum in desolationem et in sibilum sempiternum omnis qui praeterit per eam obstupescet et movebit caput suum<BR><FONT size=2>17</FONT>&nbsp;&nbsp;sicut ventus urens dispergam eos coram inimico dorsum et non faciem ostendam eis in die perditionis eorum<BR><FONT size=2>18</FONT>&nbsp;&nbsp;et dixerunt venite et cogitemus contra Hieremiam cogitationes non enim peribit lex a sacerdote neque consilium a sapiente nec sermo a propheta venite et percutiamus eum lingua et non adtendamus ad universos sermones eius<BR><FONT size=2>19</FONT>&nbsp;&nbsp;adtende Domine ad me et audi vocem adversariorum meorum<BR><FONT size=2>20</FONT>&nbsp;&nbsp;numquid redditur pro bono malum quia foderunt foveam animae meae recordare quod steterim in conspectu tuo ut loquerer pro eis bonum et averterem indignationem tuam ab eis<BR><FONT size=2>21</FONT>&nbsp;&nbsp;propterea da filios eorum in famem et deduc eos in manus gladii fiant uxores eorum absque liberis et viduae et viri earum interficiantur morte iuvenes eorum confodiantur gladio in proelio<BR><FONT size=2>22</FONT>&nbsp;&nbsp;audiatur clamor de domibus eorum adduces enim super eos latronem repente quia foderunt foveam ut caperent me et laqueos absconderunt pedibus meis<BR><FONT size=2>23</FONT>&nbsp;&nbsp;tu autem Domine scis omne consilium eorum adversum me in mortem ne propitieris iniquitati eorum et peccatum eorum a facie tua non deleatur fiant corruentes in conspectu tuo in tempore furoris tui abutere eis 
<P><HR>
<P><A NAME="19"></A><B>CAPUT 19</B><P>
<FONT size=2>1</FONT>&nbsp;&nbsp;haec dicit Dominus vade et accipe lagunculam figuli testeam a senioribus populi et a senioribus sacerdotum<BR><FONT size=2>2</FONT>&nbsp;&nbsp;et egredere ad vallem filii Ennom quae est iuxta introitum portae Fictilis et praedicabis ibi verba quae ego loquar ad te<BR><FONT size=2>3</FONT>&nbsp;&nbsp;et dices audite verbum Domini reges Iuda et habitatores Hierusalem haec dicit Dominus exercituum Deus Israhel ecce ego inducam adflictionem super locum istum ita ut omnis qui audierit illam tinniant aures eius<BR><FONT size=2>4</FONT>&nbsp;&nbsp;eo quod dereliquerint me et alienum fecerint locum istum et libaverint in eo diis alienis quos nescierunt ipsi et patres eorum et reges Iuda et repleverunt locum istum sanguine innocentium<BR><FONT size=2>5</FONT>&nbsp;&nbsp;et aedificaverunt excelsa Baali ad conburendos filios suos igni in holocaustum Baali quae non praecepi nec locutus sum nec ascenderunt in cor meum<BR><FONT size=2>6</FONT>&nbsp;&nbsp;propterea ecce dies veniunt dicit Dominus et non vocabitur locus iste amplius Thofeth et vallis filii Ennom sed vallis Occisionis<BR><FONT size=2>7</FONT>&nbsp;&nbsp;et dissipabo consilium Iudae et Hierusalem in loco isto et subvertam eos gladio in conspectu inimicorum suorum et in manu quaerentium animas eorum et dabo cadavera eorum escam volatilibus caeli et bestiis terrae<BR><FONT size=2>8</FONT>&nbsp;&nbsp;et ponam civitatem hanc in stuporem et in sibilum omnis qui praeterierit per eam obstupescet et sibilabit super universa plaga eius<BR><FONT size=2>9</FONT>&nbsp;&nbsp;et cibabo eos carnibus filiorum suorum et carnibus filiarum suarum et unusquisque carnes amici sui comedet in obsidione et in angustia in qua concludent eos inimici eorum et qui quaerunt animas eorum<BR><FONT size=2>10</FONT>&nbsp;&nbsp;et conteres lagunculam in oculis virorum qui ibunt tecum<BR><FONT size=2>11</FONT>&nbsp;&nbsp;et dices ad eos haec dicit Dominus exercituum sic conteram populum istum et civitatem istam sicut conteritur vas figuli quod non potest ultra instaurari et in Thofeth sepelientur eo quod non sit alius locus ad sepeliendum<BR><FONT size=2>12</FONT>&nbsp;&nbsp;sic faciam loco huic ait Dominus et habitatoribus eius ut ponam civitatem istam sicut Thofeth<BR><FONT size=2>13</FONT>&nbsp;&nbsp;et erunt domus Hierusalem et domus regum Iuda sicut locus Thofeth inmundae omnes domus in quarum domatibus sacrificaverunt omni militiae caeli et libaverunt libamina diis alienis<BR><FONT size=2>14</FONT>&nbsp;&nbsp;venit autem Hieremias de Thofeth quo miserat eum Dominus ad prophetandum et stetit in atrio domus Domini et dixit ad omnem populum<BR><FONT size=2>15</FONT>&nbsp;&nbsp;haec dicit Dominus exercituum Deus Israhel ecce ego inducam super civitatem hanc et super omnes urbes eius universa mala quae locutus sum adversum eam quoniam induraverunt cervicem suam ut non audirent sermones meos 
<P><HR>
<P><A NAME="20"></A><B>CAPUT 20</B><P>
<FONT size=2>1</FONT>&nbsp;&nbsp;et audivit Phassur filius Emmer sacerdos qui constitutus erat princeps in domo Domini Hieremiam prophetantem sermones istos<BR><FONT size=2>2</FONT>&nbsp;&nbsp;et percussit Phassur Hieremiam prophetam et misit eum in nervum quod erat in porta Beniamin superiori in domo Domini<BR><FONT size=2>3</FONT>&nbsp;&nbsp;cumque inluxisset in crastinum eduxit Phassur Hieremiam de nervo et dixit ad eum Hieremias non Phassur vocavit Dominus nomen tuum sed Pavorem undique<BR><FONT size=2>4</FONT>&nbsp;&nbsp;quia haec dicit Dominus ecce ego dabo te in pavorem te et omnes amicos tuos et corruent gladio inimicorum suorum et oculi tui videbunt et omnem Iudam dabo in manu regis Babylonis et traducet eos in Babylonem et percutiet eos gladio<BR><FONT size=2>5</FONT>&nbsp;&nbsp;et dabo universam substantiam civitatis huius et omnem laborem eius omneque pretium et cunctos thesauros regum Iuda dabo in manu inimicorum eorum et diripient eos et tollent et ducent in Babylonem<BR><FONT size=2>6</FONT>&nbsp;&nbsp;tu autem Phassur et omnes habitatores domus tuae ibitis in captivitatem et in Babylonem venies et ibi morieris ibique sepelieris tu et omnes amici tui quibus prophetasti mendacium<BR><FONT size=2>7</FONT>&nbsp;&nbsp;seduxisti me Domine et seductus sum fortior me fuisti et invaluisti factus sum in derisum tota die omnes subsannant me<BR><FONT size=2>8</FONT>&nbsp;&nbsp;quia iam olim loquor vociferans iniquitatem et vastitatem clamito et factus est mihi sermo Domini in obprobrium et in derisum tota die<BR><FONT size=2>9</FONT>&nbsp;&nbsp;et dixi non recordabor eius neque loquar ultra in nomine illius et factus est in corde meo quasi ignis exaestuans claususque in ossibus meis et defeci ferre non sustinens<BR><FONT size=2>10</FONT>&nbsp;&nbsp;audivi enim contumelias multorum et terrorem in circuitu persequimini et persequamur eum ab omnibus viris qui erant pacifici mei et custodientes latus meum si quo modo decipiatur et praevaleamus adversus eum et consequamur ultionem ex eo<BR><FONT size=2>11</FONT>&nbsp;&nbsp;Dominus autem mecum est quasi bellator fortis idcirco qui persequuntur me cadent et infirmi erunt confundentur vehementer quia non intellexerunt obprobrium sempiternum quod numquam delebitur<BR><FONT size=2>12</FONT>&nbsp;&nbsp;et tu Domine exercituum probator iusti qui vides renes et cor videam quaeso ultionem tuam ex eis tibi enim revelavi causam meam<BR><FONT size=2>13</FONT>&nbsp;&nbsp;cantate Domino laudate Dominum quia liberavit animam pauperis de manu malorum<BR><FONT size=2>14</FONT>&nbsp;&nbsp;maledicta dies in qua natus sum dies in qua peperit me mater mea non sit benedicta<BR><FONT size=2>15</FONT>&nbsp;&nbsp;maledictus vir qui adnuntiavit patri meo dicens natus est tibi puer masculus et quasi gaudio laetificavit eum<BR><FONT size=2>16</FONT>&nbsp;&nbsp;sit homo ille ut sunt civitates quas subvertit Dominus et non paenituit eum audiat clamorem mane et ululatum in tempore meridiano<BR><FONT size=2>17</FONT>&nbsp;&nbsp;qui non me interfecit a vulva ut fieret mihi mater mea sepulchrum et vulva eius conceptus aeternus<BR><FONT size=2>18</FONT>&nbsp;&nbsp;quare de vulva egressus sum ut viderem laborem et dolorem et consumerentur in confusione dies mei 
<P><HR>
<P><A NAME="21"></A><B>CAPUT 21</B><P>
<FONT size=2>1</FONT>&nbsp;&nbsp;verbum quod factum est ad Hieremiam a Domino quando misit ad eum rex Sedecias Phassur filium Melchiae et Sophoniam filium Maasiae sacerdotem dicens<BR><FONT size=2>2</FONT>&nbsp;&nbsp;interroga pro nobis Dominum quia Nabuchodonosor rex Babylonis proeliatur adversum nos si forte faciat Dominus nobiscum secundum omnia mirabilia sua et recedat a nobis<BR><FONT size=2>3</FONT>&nbsp;&nbsp;et dixit Hieremias ad eos sic dicetis Sedeciae<BR><FONT size=2>4</FONT>&nbsp;&nbsp;haec dicit Dominus Deus Israhel ecce ego convertam vasa belli quae in manibus vestris sunt et quibus vos pugnatis adversum regem Babylonis et Chaldeos qui obsident vos in circuitu murorum et congregabo ea in medio civitatis huius<BR><FONT size=2>5</FONT>&nbsp;&nbsp;et debellabo ego vos in manu extenta et brachio forti et in furore et in indignatione et in ira grandi<BR><FONT size=2>6</FONT>&nbsp;&nbsp;et percutiam habitatores civitatis huius homines et bestiae pestilentia magna morientur<BR><FONT size=2>7</FONT>&nbsp;&nbsp;et post haec ait Dominus dabo Sedeciam regem Iuda et servos eius et populum eius et qui derelicti sunt in civitate hac a peste et gladio et fame in manu Nabuchodonosor regis Babylonis et in manu inimicorum eorum et in manu quaerentium animam eorum et percutiet eos in ore gladii et non movebitur neque parcet nec miserebitur<BR><FONT size=2>8</FONT>&nbsp;&nbsp;et ad populum hunc dices haec dicit Dominus ecce ego do coram vobis viam vitae et viam mortis<BR><FONT size=2>9</FONT>&nbsp;&nbsp;qui habitaverit in urbe hac morietur gladio et fame et peste qui autem egressus fuerit et transfugerit ad Chaldeos qui obsident vos vivet et erit ei anima sua quasi spolium<BR><FONT size=2>10</FONT>&nbsp;&nbsp;posui enim faciem meam super civitatem hanc in malum et non in bonum ait Dominus in manu regis Babylonis dabitur et exuret eam igni<BR><FONT size=2>11</FONT>&nbsp;&nbsp;et domui regis Iuda audite verbum Domini<BR><FONT size=2>12</FONT>&nbsp;&nbsp;domus David haec dicit Dominus iudicate mane iudicium et eruite vi oppressum de manu calumniantis ne forte egrediatur ut ignis indignatio mea et succendatur et non sit qui extinguat propter malitiam studiorum vestrorum<BR><FONT size=2>13</FONT>&nbsp;&nbsp;ecce ego ad te habitatricem vallis solidae atque campestris ait Dominus qui dicitis quis percutiet nos et quis ingredietur domos nostras<BR><FONT size=2>14</FONT>&nbsp;&nbsp;et visitabo super vos iuxta fructum studiorum vestrorum dicit Dominus et succendam ignem in saltu eius et devorabit omnia in circuitu eius 
<P><HR>
<P><A NAME="22"></A><B>CAPUT 22</B><P>
<FONT size=2>1</FONT>&nbsp;&nbsp;haec dicit Dominus descende in domum regis Iuda et loqueris ibi verbum hoc<BR><FONT size=2>2</FONT>&nbsp;&nbsp;et dices audi verbum Domini rex Iuda qui sedes super solium David tu et servi tui et populus tuus qui ingredimini per portas istas<BR><FONT size=2>3</FONT>&nbsp;&nbsp;haec dicit Dominus facite iudicium et iustitiam et liberate vi oppressum de manu calumniatoris et advenam et pupillum et viduam nolite contristare neque opprimatis inique et sanguinem innocentem ne effundatis in loco isto<BR><FONT size=2>4</FONT>&nbsp;&nbsp;si enim facientes feceritis verbum istud ingredientur per portas domus huius reges sedentes de genere David super thronum eius et ascendentes currus et equos ipsi et servi et populus eorum<BR><FONT size=2>5</FONT>&nbsp;&nbsp;quod si non audieritis verba haec in memet ipso iuravi dicit Dominus quia in solitudinem erit domus haec<BR><FONT size=2>6</FONT>&nbsp;&nbsp;quia haec dicit Dominus super domum regis Iuda Galaad tu mihi caput Libani si non posuero te solitudinem urbes inhabitabiles<BR><FONT size=2>7</FONT>&nbsp;&nbsp;et sanctificabo super te interficientem virum et arma eius et succident electam cedrum tuam et praecipitabunt in ignem<BR><FONT size=2>8</FONT>&nbsp;&nbsp;et pertransibunt gentes multae per civitatem hanc et dicet unusquisque proximo suo quare fecit Dominus sic civitati huic grandi<BR><FONT size=2>9</FONT>&nbsp;&nbsp;et respondebunt eo quod dereliquerint pactum Domini Dei sui et adoraverint deos alienos et servierint eis<BR><FONT size=2>10</FONT>&nbsp;&nbsp;nolite flere mortuum neque lugeatis super eum fletu plangite eum qui egreditur quia non revertetur ultra nec videbit terram nativitatis suae<BR><FONT size=2>11</FONT>&nbsp;&nbsp;quia haec dicit Dominus ad Sellum filium Iosiae regem Iuda qui regnavit pro Iosia patre suo qui egressus est de loco isto non revertetur huc amplius<BR><FONT size=2>12</FONT>&nbsp;&nbsp;sed in loco ad quem transtuli eum ibi morietur et terram istam non videbit amplius<BR><FONT size=2>13</FONT>&nbsp;&nbsp;vae qui aedificat domum suam in iniustitia et cenacula sua non in iudicio amicum suum opprimet frustra et mercedem eius non reddet ei<BR><FONT size=2>14</FONT>&nbsp;&nbsp;qui dicit aedificabo mihi domum latam et cenacula spatiosa qui aperit sibi fenestras et facit laquearia cedrina pingitque sinopide<BR><FONT size=2>15</FONT>&nbsp;&nbsp;numquid regnabis quoniam confers te cedro pater tuus numquid non comedit et bibit et fecit iudicium et iustitiam tunc cum bene erat ei<BR><FONT size=2>16</FONT>&nbsp;&nbsp;iudicavit causam pauperis et egeni in bonum suum numquid non ideo quia cognovit me dicit Dominus<BR><FONT size=2>17</FONT>&nbsp;&nbsp;tui vero oculi et cor ad avaritiam et ad sanguinem innocentem fundendum et ad calumniam et ad cursum mali operis<BR><FONT size=2>18</FONT>&nbsp;&nbsp;propterea haec dicit Dominus ad Ioachim filium Iosiae regem Iuda non plangent eum vae frater et vae fratres non concrepabunt ei vae domine et vae inclite<BR><FONT size=2>19</FONT>&nbsp;&nbsp;sepultura asini sepelietur putrefactus et proiectus extra portas Hierusalem<BR><FONT size=2>20</FONT>&nbsp;&nbsp;ascende Libanum et clama et in Basan da vocem tuam et clama ad transeuntes quia contriti sunt omnes amatores tui<BR><FONT size=2>21</FONT>&nbsp;&nbsp;locutus sum ad te in abundantia tua dixisti non audiam haec est via tua ab adulescentia tua quia non audisti vocem meam<BR><FONT size=2>22</FONT>&nbsp;&nbsp;omnes pastores tuos pascet ventus et amatores tui in captivitatem ibunt et tunc confunderis et erubesces ab omni malitia tua<BR><FONT size=2>23</FONT>&nbsp;&nbsp;quae sedes in Libano et nidificas in cedris quomodo congemuisti cum venissent tibi dolores quasi dolores parturientis<BR><FONT size=2>24</FONT>&nbsp;&nbsp;vivo ego dicit Dominus quia si fuerit Iechonias filius Ioachim regis Iuda anulus in manu dextera mea inde avellam eum<BR><FONT size=2>25</FONT>&nbsp;&nbsp;et dabo te in manu quaerentium animam tuam et in manu quorum tu formidas faciem et in manu Nabuchodonosor regis Babylonis et in manu Chaldeorum<BR><FONT size=2>26</FONT>&nbsp;&nbsp;et mittam te et matrem tuam quae genuit te in terram alienam in qua nati non estis ibique moriemini<BR><FONT size=2>27</FONT>&nbsp;&nbsp;et in terram ad quam ipsi levant animam suam ut revertantur illuc non revertentur<BR><FONT size=2>28</FONT>&nbsp;&nbsp;numquid vas fictile atque contritum vir iste Iechonias numquid vas absque omni voluptate quare abiecti sunt ipse et semen eius et proiecti in terram quam ignoraverunt<BR><FONT size=2>29</FONT>&nbsp;&nbsp;terra terra terra audi sermonem Domini<BR><FONT size=2>30</FONT>&nbsp;&nbsp;haec dicit Dominus scribe virum istum sterilem virum qui in diebus suis non prosperabitur nec enim erit de semine eius vir qui sedeat super solium David et potestatem habeat ultra in Iuda 
<P><HR>
<P><A NAME="23"></A><B>CAPUT 23</B><P>
<FONT size=2>1</FONT>&nbsp;&nbsp;vae pastoribus qui disperdunt et dilacerant gregem pascuae meae dicit Dominus<BR><FONT size=2>2</FONT>&nbsp;&nbsp;ideo haec dicit Dominus Deus Israhel ad pastores qui pascunt populum meum vos dispersistis gregem meum eiecistis eos et non visitastis eos ecce ego visitabo super vos malitiam studiorum vestrorum ait Dominus<BR><FONT size=2>3</FONT>&nbsp;&nbsp;et ego congregabo reliquias gregis mei de omnibus terris ad quas eiecero eos illuc et convertam eos ad rura sua et crescent et multiplicabuntur<BR><FONT size=2>4</FONT>&nbsp;&nbsp;et suscitabo super eos pastores et pascent eos non formidabunt ultra et non pavebunt et nullus quaeretur ex numero dicit Dominus<BR><FONT size=2>5</FONT>&nbsp;&nbsp;ecce dies veniunt ait Dominus et suscitabo David germen iustum et regnabit rex et sapiens erit et faciet iudicium et iustitiam in terra<BR><FONT size=2>6</FONT>&nbsp;&nbsp;in diebus illius salvabitur Iuda et Israhel habitabit confidenter et hoc est nomen quod vocabunt eum Dominus iustus noster<BR><FONT size=2>7</FONT>&nbsp;&nbsp;propter hoc ecce dies veniunt dicit Dominus et non dicent ultra vivit Dominus qui eduxit filios Israhel de terra Aegypti<BR><FONT size=2>8</FONT>&nbsp;&nbsp;sed vivit Dominus qui eduxit et adduxit semen domus Israhel de terra aquilonis et de cunctis terris ad quas eieceram eos illuc et habitabunt in terra sua<BR><FONT size=2>9</FONT>&nbsp;&nbsp;ad prophetas contritum est cor meum in medio mei contremuerunt omnia ossa mea factus sum quasi vir ebrius et quasi homo madidus a vino a facie Domini et a facie verborum sanctorum eius<BR><FONT size=2>10</FONT>&nbsp;&nbsp;quia adulteris repleta est terra quia a facie maledictionis luxit terra arefacta sunt arva deserti factus est cursus eorum malus et fortitudo eorum dissimilis<BR><FONT size=2>11</FONT>&nbsp;&nbsp;propheta namque et sacerdos polluti sunt et in domo mea inveni malum eorum ait Dominus<BR><FONT size=2>12</FONT>&nbsp;&nbsp;idcirco via eorum erit quasi lubricum in tenebris inpellentur enim et corruent in ea adferam enim super eos mala annum visitationis eorum ait Dominus<BR><FONT size=2>13</FONT>&nbsp;&nbsp;et in prophetis Samariae vidi fatuitatem prophetabant in Baal et decipiebant populum meum Israhel<BR><FONT size=2>14</FONT>&nbsp;&nbsp;et in prophetis Hierusalem vidi similitudinem adulterium et iter mendacii et confortaverunt manus pessimorum ut non converteretur unusquisque a malitia sua facti sunt mihi omnes Sodoma et habitatores eius quasi Gomorra<BR><FONT size=2>15</FONT>&nbsp;&nbsp;propterea haec dicit Dominus exercituum ad prophetas ecce ego cibabo eos absinthio et potabo eos felle a prophetis enim Hierusalem est egressa pollutio super omnem terram<BR><FONT size=2>16</FONT>&nbsp;&nbsp;haec dicit Dominus exercituum nolite audire verba prophetarum qui prophetant vobis et decipiunt vos visionem cordis sui loquuntur non de ore Domini<BR><FONT size=2>17</FONT>&nbsp;&nbsp;dicunt his qui blasphemant me locutus est Dominus pax erit vobis et omni qui ambulat in pravitate cordis sui dixerunt non veniet super vos malum<BR><FONT size=2>18</FONT>&nbsp;&nbsp;quis enim adfuit in consilio Domini et vidit et audivit sermonem eius quis consideravit verbum illius et audivit<BR><FONT size=2>19</FONT>&nbsp;&nbsp;ecce turbo dominicae indignationis egredietur et tempestas erumpens super caput impiorum veniet<BR><FONT size=2>20</FONT>&nbsp;&nbsp;non revertetur furor Domini usque dum faciat et usque dum conpleat cogitationem cordis sui in novissimis diebus intellegetis consilium eius<BR><FONT size=2>21</FONT>&nbsp;&nbsp;non mittebam prophetas et ipsi currebant non loquebar ad eos et ipsi prophetabant<BR><FONT size=2>22</FONT>&nbsp;&nbsp;si stetissent in consilio meo et nota fecissent verba mea populo meo avertissem utique eos a via sua mala et a pessimis cogitationibus suis<BR><FONT size=2>23</FONT>&nbsp;&nbsp;putasne Deus e vicino ego sum dicit Dominus et non Deus de longe<BR><FONT size=2>24</FONT>&nbsp;&nbsp;si occultabitur vir in absconditis et ego non videbo eum dicit Dominus numquid non caelum et terram ego impleo ait Dominus<BR><FONT size=2>25</FONT>&nbsp;&nbsp;audivi quae dixerunt prophetae prophetantes in nomine meo mendacium atque dicentes somniavi somniavi<BR><FONT size=2>26</FONT>&nbsp;&nbsp;usquequo istud in corde est prophetarum vaticinantium mendacium et prophetantium seductiones cordis sui<BR><FONT size=2>27</FONT>&nbsp;&nbsp;qui volunt facere ut obliviscatur populus meus nominis mei propter somnia eorum quae narrant unusquisque ad proximum suum sicut obliti sunt patres eorum nominis mei propter Baal<BR><FONT size=2>28</FONT>&nbsp;&nbsp;propheta qui habet somnium narret somnium et qui habet sermonem meum loquatur sermonem meum vere quid paleis ad triticum dicit Dominus<BR><FONT size=2>29</FONT>&nbsp;&nbsp;numquid non verba mea sunt quasi ignis ait Dominus et quasi malleus conterens petram<BR><FONT size=2>30</FONT>&nbsp;&nbsp;propterea ecce ego ad prophetas ait Dominus qui furantur verba mea unusquisque a proximo suo<BR><FONT size=2>31</FONT>&nbsp;&nbsp;ecce ego ad prophetas ait Dominus qui adsumunt linguas suas et aiunt dicit Dominus<BR><FONT size=2>32</FONT>&nbsp;&nbsp;ecce ego ad prophetas somniantes mendacium ait Dominus qui narraverunt ea et seduxerunt populum meum in mendacio suo et in miraculis suis cum ego non misissem eos nec mandassem eis qui nihil profuerunt populo huic dicit Dominus<BR><FONT size=2>33</FONT>&nbsp;&nbsp;si igitur interrogaverit te populus iste vel propheta aut sacerdos dicens quod est onus Domini dices ad eos ut quid vobis onus proiciam quippe vos dicit Dominus<BR><FONT size=2>34</FONT>&nbsp;&nbsp;et prophetes et sacerdos et populus qui dicit onus Domini visitabo super virum illum et super domum eius<BR><FONT size=2>35</FONT>&nbsp;&nbsp;haec dicetis unusquisque ad proximum et ad fratrem suum quid respondit Dominus et quid locutus est Dominus<BR><FONT size=2>36</FONT>&nbsp;&nbsp;et onus Domini ultra non memorabitur quia onus erit unicuique sermo suus et pervertitis verba Dei viventis Domini exercituum Dei nostri<BR><FONT size=2>37</FONT>&nbsp;&nbsp;haec dices ad prophetam quid respondit tibi Dominus et quid locutus est Dominus<BR><FONT size=2>38</FONT>&nbsp;&nbsp;si autem onus Domini dixeritis propter hoc haec dicit Dominus quia dixistis sermonem istum onus Domini et misi ad vos dicens nolite dicere onus Domini<BR><FONT size=2>39</FONT>&nbsp;&nbsp;propterea ecce ego tollam vos portans et derelinquam vos et civitatem quam dedi vobis et patribus vestris a facie mea<BR><FONT size=2>40</FONT>&nbsp;&nbsp;et dabo vos in obprobrium sempiternum et in ignominiam aeternam quae numquam oblivione delebitur 
<P><HR>
<P><A NAME="24"></A><B>CAPUT 24</B><P>
<FONT size=2>1</FONT>&nbsp;&nbsp;ostendit mihi Dominus et ecce duo calathi pleni ficis positi ante templum Domini postquam transtulit Nabuchodonosor rex Babylonis Iechoniam filium Ioachim regem Iuda et principes eius et fabrum et inclusorem de Hierusalem et adduxit eos in Babylonem<BR><FONT size=2>2</FONT>&nbsp;&nbsp;calathus unus ficus bonas habebat nimis ut solent ficus esse primi temporis et calathus unus ficus habebat malas nimis quae comedi non poterant eo quod essent malae<BR><FONT size=2>3</FONT>&nbsp;&nbsp;et dixit Dominus ad me quid tu vides Hieremia et dixi ficus ficus bonas bonas valde et malas malas valde quae comedi non possunt eo quod sint malae<BR><FONT size=2>4</FONT>&nbsp;&nbsp;et factum est verbum Domini ad me dicens<BR><FONT size=2>5</FONT>&nbsp;&nbsp;haec dicit Dominus Deus Israhel sicut ficus hae bonae sic cognoscam transmigrationem Iuda quam emisi de loco isto in terram Chaldeorum in bonum<BR><FONT size=2>6</FONT>&nbsp;&nbsp;et ponam oculos meos super eos ad placandum et reducam eos in terram hanc et aedificabo eos et non destruam et plantabo eos et non evellam<BR><FONT size=2>7</FONT>&nbsp;&nbsp;et dabo eis cor ut sciant me quia ego sum Dominus et erunt mihi in populum et ego ero eis in Deum quia revertentur ad me in toto corde suo<BR><FONT size=2>8</FONT>&nbsp;&nbsp;et sicut ficus pessimae quae comedi non possunt eo quod sint malae haec dicit Dominus sic dabo Sedeciam regem Iuda et principes eius et reliquos de Hierusalem qui remanserunt in urbe hac et qui habitant in terra Aegypti<BR><FONT size=2>9</FONT>&nbsp;&nbsp;et dabo eos in vexationem adflictionemque omnibus regnis terrae in obprobrium et in parabolam et in proverbium et in maledictionem in universis locis ad quos eieci eos<BR><FONT size=2>10</FONT>&nbsp;&nbsp;et mittam in eis gladium et famem et pestem donec consumantur de terra quam dedi eis et patribus eorum 
<P><HR>
<P><A NAME="25"></A><B>CAPUT 25</B><P>
<FONT size=2>1</FONT>&nbsp;&nbsp;verbum quod factum est ad Hieremiam de omni populo Iudae in anno quarto Ioachim filii Iosiae regis Iuda ipse est annus primus Nabuchodonosor regis Babylonis<BR><FONT size=2>2</FONT>&nbsp;&nbsp;quae locutus est Hieremias propheta ad omnem populum Iuda et ad universos habitatores Hierusalem dicens<BR><FONT size=2>3</FONT>&nbsp;&nbsp;a tertiodecimo anno Iosiae filii Amon regis Iuda usque ad diem hanc iste est tertius et vicesimus annus factum est verbum Domini ad me et locutus sum ad vos de nocte consurgens et loquens et non audistis<BR><FONT size=2>4</FONT>&nbsp;&nbsp;et misit Dominus ad vos omnes servos suos prophetas consurgens diluculo mittensque et non audistis neque inclinastis aures vestras ut audiretis<BR><FONT size=2>5</FONT>&nbsp;&nbsp;cum diceret revertimini unusquisque a via sua mala et a pessimis cogitationibus vestris et habitabitis in terram quam dedit Dominus vobis et patribus vestris a saeculo et usque in saeculum<BR><FONT size=2>6</FONT>&nbsp;&nbsp;et nolite ire post deos alienos ut serviatis eis adoretisque eos neque me ad iracundiam provocetis in operibus manuum vestrarum et non adfligam vos<BR><FONT size=2>7</FONT>&nbsp;&nbsp;et non audistis me dicit Dominus ut me ad iracundiam provocaretis in operibus manuum vestrarum in malum vestrum<BR><FONT size=2>8</FONT>&nbsp;&nbsp;propterea haec dicit Dominus exercituum pro eo quod non audistis verba mea<BR><FONT size=2>9</FONT>&nbsp;&nbsp;ecce ego mittam et adsumam universas cognationes aquilonis ait Dominus et ad Nabuchodonosor regem Babylonis servum meum et adducam eos super terram istam et super habitatores eius et super omnes nationes quae in circuitu illius sunt et interficiam eos et ponam eos in stuporem et in sibilum et in solitudines sempiternas<BR><FONT size=2>10</FONT>&nbsp;&nbsp;perdamque ex eis vocem gaudii et vocem laetitiae vocem sponsae et vocem sponsi vocem molae et lumen lucernae<BR><FONT size=2>11</FONT>&nbsp;&nbsp;et erit universa terra eius in solitudinem et in stuporem et servient omnes gentes istae regi Babylonis septuaginta annis<BR><FONT size=2>12</FONT>&nbsp;&nbsp;cumque impleti fuerint anni septuaginta visitabo super regem Babylonis et super gentem illam dicit Dominus iniquitatem eorum et super terram Chaldeorum et ponam illam in solitudines sempiternas<BR><FONT size=2>13</FONT>&nbsp;&nbsp;et adducam super terram illam omnia verba mea quae locutus sum contra eam omne quod scriptum est in libro isto quaecumque prophetavit Hieremias adversum omnes gentes<BR><FONT size=2>14</FONT>&nbsp;&nbsp;quia servierunt eis cum essent gentes multae et reges magni et reddam eis secundum opera eorum et secundum facta manuum suarum<BR><FONT size=2>15</FONT>&nbsp;&nbsp;quia sic dicit Dominus exercituum Deus Israhel sume calicem vini furoris huius de manu mea et propinabis de illo cunctis gentibus ad quas ego mittam te<BR><FONT size=2>16</FONT>&nbsp;&nbsp;et bibent et turbabuntur et insanient a facie gladii quem ego mittam inter eos<BR><FONT size=2>17</FONT>&nbsp;&nbsp;et accepi calicem de manu Domini et propinavi cunctis gentibus ad quas misit me Dominus<BR><FONT size=2>18</FONT>&nbsp;&nbsp;Hierusalem et civitatibus Iudae et regibus eius et principibus eius ut darem eos in solitudinem et in stuporem in sibilum et in maledictionem sicut est dies ista<BR><FONT size=2>19</FONT>&nbsp;&nbsp;Pharaoni regi Aegypti et servis eius et principibus eius et omni populo eius<BR><FONT size=2>20</FONT>&nbsp;&nbsp;et universis generaliter cunctis regibus terrae Ausitidis et cunctis regibus terrae Philisthim et Ascaloni et Gazae et Accaroni et reliquiis Azoti<BR><FONT size=2>21</FONT>&nbsp;&nbsp;Idumeae et Moab et filiis Ammon<BR><FONT size=2>22</FONT>&nbsp;&nbsp;et cunctis regibus Tyri et cunctis regibus Sidonis et regibus terrae insularum qui sunt trans mare<BR><FONT size=2>23</FONT>&nbsp;&nbsp;et Dedan et Theman et Buz et universis qui adtonsi sunt in comam<BR><FONT size=2>24</FONT>&nbsp;&nbsp;et cunctis regibus Arabiae et cunctis regibus occidentis qui habitant in deserto<BR><FONT size=2>25</FONT>&nbsp;&nbsp;et cunctis regibus Zambri et cunctis regibus Aelam et cunctis regibus Medorum<BR><FONT size=2>26</FONT>&nbsp;&nbsp;et cunctis regibus aquilonis de prope et de longe unicuique contra fratrem suum et omnibus regnis terrae quae super faciem eius sunt et rex Sesach bibet post eos<BR><FONT size=2>27</FONT>&nbsp;&nbsp;et dices ad eos haec dicit Dominus exercituum Deus Israhel bibite et inebriamini et vomite et cadite neque surgatis a facie gladii quem ego mittam inter vos<BR><FONT size=2>28</FONT>&nbsp;&nbsp;cumque noluerint accipere calicem de manu ut bibant dices ad eos haec dicit Dominus exercituum bibentes bibetis<BR><FONT size=2>29</FONT>&nbsp;&nbsp;quia ecce in civitate in qua invocatum est nomen meum ego incipio adfligere et vos quasi innocentes inmunes eritis non eritis inmunes gladium enim ego voco super omnes habitatores terrae dicit Dominus exercituum<BR><FONT size=2>30</FONT>&nbsp;&nbsp;et tu prophetabis ad eos omnia verba haec et dices ad illos Dominus de excelso rugiet et de habitaculo sancto suo dabit vocem suam rugiens rugiet super decorem suum celeuma quasi calcantium concinetur adversus omnes habitatores terrae<BR><FONT size=2>31</FONT>&nbsp;&nbsp;pervenit sonitus usque ad extrema terrae quia iudicium Domino cum gentibus iudicatur ipse cum omni carne impios tradidit gladio dicit Dominus<BR><FONT size=2>32</FONT>&nbsp;&nbsp;haec dicit Dominus exercituum ecce adflictio egredietur de gente in gentem et turbo magnus egredietur a summitatibus terrae<BR><FONT size=2>33</FONT>&nbsp;&nbsp;et erunt interfecti Domini in die illa a summo terrae usque ad summum eius non plangentur et non colligentur neque sepelientur in sterquilinium super faciem terrae iacebunt<BR><FONT size=2>34</FONT>&nbsp;&nbsp;ululate pastores et clamate et aspergite vos cinere optimates gregis quia conpleti sunt dies vestri ut interficiamini et dissipationes vestrae et cadetis quasi vasa pretiosa<BR><FONT size=2>35</FONT>&nbsp;&nbsp;et peribit fuga a pastoribus et salvatio ab optimatibus gregis<BR><FONT size=2>36</FONT>&nbsp;&nbsp;vox clamoris pastorum et ululatus optimatium gregis quia vastavit Dominus pascuam eorum<BR><FONT size=2>37</FONT>&nbsp;&nbsp;et conticuerunt arva pacis a facie irae furoris Domini<BR><FONT size=2>38</FONT>&nbsp;&nbsp;dereliquit quasi leo umbraculum suum facta est terra eorum in desolationem a facie irae columbae et a facie irae furoris Domini 
<P><HR>
<P><A NAME="26"></A><B>CAPUT 26</B><P>
<FONT size=2>1</FONT>&nbsp;&nbsp;in principio regis Ioachim filii Iosiae regis Iuda factum est verbum istud a Domino dicens<BR><FONT size=2>2</FONT>&nbsp;&nbsp;haec dicit Dominus sta in atrio domus Domini et loqueris ad omnes civitates Iuda de quibus veniunt ut adorent in domo Domini universos sermones quos ego mandavi tibi ut loquaris ad eos noli subtrahere verbum<BR><FONT size=2>3</FONT>&nbsp;&nbsp;si forte audiant et convertantur unusquisque a via sua mala et paeniteat me mali quod cogito facere eis propter malitias studiorum eorum<BR><FONT size=2>4</FONT>&nbsp;&nbsp;et dices ad eos haec dicit Dominus si non audieritis me ut ambuletis in lege mea quam dedi vobis<BR><FONT size=2>5</FONT>&nbsp;&nbsp;ut audiatis sermones servorum meorum prophetarum quos ego misi ad vos de nocte consurgens et dirigens et non audistis<BR><FONT size=2>6</FONT>&nbsp;&nbsp;dabo domum istam sicut Silo et urbem hanc dabo in maledictionem cunctis gentibus terrae<BR><FONT size=2>7</FONT>&nbsp;&nbsp;et audierunt sacerdotes et prophetae et omnis populus Hieremiam loquentem verba haec in domo Domini<BR><FONT size=2>8</FONT>&nbsp;&nbsp;cumque conplesset Hieremias loquens omnia quae praeceperat ei Dominus ut loqueretur ad universum populum adprehenderunt eum sacerdotes et prophetae et omnis populus dicens morte morietur<BR><FONT size=2>9</FONT>&nbsp;&nbsp;quare prophetavit in nomine Domini dicens sicut Silo erit domus haec et urbs ista desolabitur eo quod non sit habitator et congregatus est omnis populus adversum Hieremiam in domum Domini<BR><FONT size=2>10</FONT>&nbsp;&nbsp;et audierunt principes Iuda verba haec et ascenderunt de domo regis in domum Domini et sederunt in introitu portae Domini novae<BR><FONT size=2>11</FONT>&nbsp;&nbsp;et locuti sunt sacerdotes et prophetae ad principes et ad omnem populum dicentes iudicium mortis est viro huic quia prophetavit adversum civitatem istam sicut audistis auribus vestris<BR><FONT size=2>12</FONT>&nbsp;&nbsp;et ait Hieremias ad omnes principes et ad universum populum dicens Dominus misit me ut prophetarem ad domum istam et ad civitatem hanc omnia verba quae audistis<BR><FONT size=2>13</FONT>&nbsp;&nbsp;nunc ergo bonas facite vias vestras et studia vestra et audite vocem Domini Dei vestri et paenitebit Dominum mali quod locutus est adversum vos<BR><FONT size=2>14</FONT>&nbsp;&nbsp;ego autem ecce in manibus vestris sum facite mihi ut bonum et rectum est in oculis vestris<BR><FONT size=2>15</FONT>&nbsp;&nbsp;verumtamen scitote et cognoscite quod si occideritis me sanguinem innocentem traditis contra vosmet ipsos et contra civitatem istam et habitatores eius in veritate enim misit me Dominus ad vos ut loquerer in auribus vestris omnia verba haec<BR><FONT size=2>16</FONT>&nbsp;&nbsp;et dixerunt principes et omnis populus ad sacerdotes et prophetas non est viro huic iudicium mortis quia in nomine Domini Dei nostri locutus est ad nos<BR><FONT size=2>17</FONT>&nbsp;&nbsp;surrexerunt ergo viri de senioribus terrae et dixerunt ad omnem coetum populi loquentes<BR><FONT size=2>18</FONT>&nbsp;&nbsp;Michas de Morasthim fuit propheta in diebus Ezechiae regis Iudae et ait ad omnem populum Iudae dicens haec dicit Dominus exercituum Sion quasi ager arabitur et Hierusalem in acervum lapidum erit et mons domus in excelsa silvarum<BR><FONT size=2>19</FONT>&nbsp;&nbsp;numquid morte condemnavit eum Ezechias rex Iuda et omnis Iuda numquid non timuerunt Dominum et deprecati sunt faciem Domini et paenituit Dominum mali quod locutus erat adversum eos itaque nos facimus malum grande contra animas nostras<BR><FONT size=2>20</FONT>&nbsp;&nbsp;fuit quoque vir prophetans in nomine Domini Urias filius Semei de Cariathiarim et prophetavit adversum civitatem istam et adversum terram hanc iuxta universa verba Hieremiae<BR><FONT size=2>21</FONT>&nbsp;&nbsp;et audivit rex Ioachim et omnes potentes et principes eius verba haec et quaesivit rex interficere eum et audivit Urias et timuit fugitque et ingressus est Aegyptum<BR><FONT size=2>22</FONT>&nbsp;&nbsp;et misit rex Ioachim viros in Aegyptum Elnathan filium Achobor et viros cum eo in Aegyptum<BR><FONT size=2>23</FONT>&nbsp;&nbsp;et eduxerunt Uriam de Aegypto et adduxerunt eum ad regem Ioachim et percussit eum gladio et proiecit cadaver eius in sepulchris vulgi ignobilis<BR><FONT size=2>24</FONT>&nbsp;&nbsp;igitur manus Ahicam filii Saphan fuit cum Hieremia ut non traderetur in manu populi et interficerent eum 
<P><HR>
<P><A NAME="27"></A><B>CAPUT 27</B><P>
<FONT size=2>1</FONT>&nbsp;&nbsp;in principio regni Ioachim filii Iosiae regis Iuda factum est verbum istud ad Hieremiam a Domino dicens<BR><FONT size=2>2</FONT>&nbsp;&nbsp;haec dicit Dominus ad me fac tibi vincula et catenas et pones eas in collo tuo<BR><FONT size=2>3</FONT>&nbsp;&nbsp;et mittes eas ad regem Edom et ad regem Moab et ad regem filiorum Ammon et ad regem Tyri et ad regem Sidonis in manu nuntiorum qui venerunt Hierusalem ad Sedeciam regem Iuda<BR><FONT size=2>4</FONT>&nbsp;&nbsp;et praecipies eis ut ad dominos suos loquantur haec dicit Dominus exercituum Deus Israhel haec dicetis ad dominos vestros<BR><FONT size=2>5</FONT>&nbsp;&nbsp;ego feci terram et hominem et iumenta quae sunt super faciem terrae in fortitudine mea magna et in brachio meo extento et dedi eam ei qui placuit in oculis meis<BR><FONT size=2>6</FONT>&nbsp;&nbsp;et nunc itaque ego dedi omnes terras istas in manu Nabuchodonosor regis Babylonis servi mei insuper et bestias agri dedi ei ut serviant illi<BR><FONT size=2>7</FONT>&nbsp;&nbsp;et servient ei omnes gentes et filio eius et filio filii eius donec veniat tempus terrae eius et ipsius et servient ei gentes multae et reges magni<BR><FONT size=2>8</FONT>&nbsp;&nbsp;gens autem et regnum quod non servierit Nabuchodonosor regi Babylonis et quicumque non curvaverit collum suum sub iugo regis Babylonis in gladio et in fame et in peste visitabo super gentem illam ait Dominus donec consumam eos in manu eius<BR><FONT size=2>9</FONT>&nbsp;&nbsp;vos ergo nolite audire prophetas vestros et divinos et somniatores et augures et maleficos qui dicunt vobis non servietis regi Babylonis<BR><FONT size=2>10</FONT>&nbsp;&nbsp;quia mendacium prophetant vobis ut longe faciant vos de terra vestra et eiciant vos et pereatis<BR><FONT size=2>11</FONT>&nbsp;&nbsp;porro gens quae subiecerit cervicem suam sub iugo regis Babylonis et servierit ei dimittam eam in terra sua dicit Dominus et colet eam et habitabit in ea<BR><FONT size=2>12</FONT>&nbsp;&nbsp;et ad Sedeciam regem Iuda locutus sum secundum omnia verba haec dicens subicite colla vestra sub iugo regis Babylonis et servite ei et populo eius et vivetis<BR><FONT size=2>13</FONT>&nbsp;&nbsp;quare moriemini tu et populus tuus gladio fame et peste sicut locutus est Dominus ad gentem quae servire noluerit regi Babylonis<BR><FONT size=2>14</FONT>&nbsp;&nbsp;nolite audire verba prophetarum dicentium vobis non servietis regi Babylonis quia mendacium ipsi loquuntur vobis<BR><FONT size=2>15</FONT>&nbsp;&nbsp;quia non misi eos ait Dominus et ipsi prophetant in nomine meo mendaciter ut eiciant vos et pereatis tam vos quam prophetae qui vaticinantur vobis<BR><FONT size=2>16</FONT>&nbsp;&nbsp;et ad sacerdotes et ad populum istum locutus sum dicens haec dicit Dominus nolite audire verba prophetarum vestrorum qui prophetant vobis dicentes ecce vasa Domini revertentur de Babylone nunc cito mendacium enim prophetant vobis<BR><FONT size=2>17</FONT>&nbsp;&nbsp;nolite ergo audire eos sed servite regi Babylonis ut vivatis quare datur haec civitas in solitudinem<BR><FONT size=2>18</FONT>&nbsp;&nbsp;et si prophetae sunt et est verbum Domini in eis occurrant Domino exercituum ut non veniant vasa quae derelicta fuerant in domum Domini et in domum regis Iuda et in Hierusalem in Babylonem<BR><FONT size=2>19</FONT>&nbsp;&nbsp;quia haec dicit Dominus exercituum ad columnas et ad mare et ad bases et ad reliqua vasorum quae remanserunt in civitate hac<BR><FONT size=2>20</FONT>&nbsp;&nbsp;quae non tulit Nabuchodonosor rex Babylonis cum transferret Iechoniam filium Ioachim regem Iuda de Hierusalem in Babylonem et omnes optimates Iuda et Hierusalem<BR><FONT size=2>21</FONT>&nbsp;&nbsp;quia haec dicit Dominus exercituum Deus Israhel ad vasa quae derelicta sunt in domum Domini et in domum regis Iuda et Hierusalem<BR><FONT size=2>22</FONT>&nbsp;&nbsp;in Babylonem transferentur et ibi erunt usque ad diem visitationis suae dicit Dominus et adferri faciam ea et restitui in loco isto 
<P><HR>
<P><A NAME="28"></A><B>CAPUT 28</B><P>
<FONT size=2>1</FONT>&nbsp;&nbsp;et factum est in anno illo in principio regni Sedeciae regis Iuda in anno quarto in mense quinto dixit ad me Ananias filius Azur propheta de Gabaon in domo Domini coram sacerdotibus et omni populo dicens<BR><FONT size=2>2</FONT>&nbsp;&nbsp;haec dicit Dominus exercituum Deus Israhel contrivi iugum regis Babylonis<BR><FONT size=2>3</FONT>&nbsp;&nbsp;adhuc duo anni dierum et ego referri faciam ad locum istum omnia vasa Domini quae tulit Nabuchodonosor rex Babylonis de loco isto et transtulit ea in Babylonem<BR><FONT size=2>4</FONT>&nbsp;&nbsp;et Iechoniam filium Ioachim regem Iuda et omnem transmigrationem Iudae qui ingressi sunt in Babylonem ego convertam ad locum istum ait Dominus conteram enim iugum regis Babylonis<BR><FONT size=2>5</FONT>&nbsp;&nbsp;et dixit Hieremias propheta ad Ananiam prophetam in oculis sacerdotum et in oculis omnis populi qui stabant in domo Domini<BR><FONT size=2>6</FONT>&nbsp;&nbsp;et ait Hieremias propheta amen sic faciat Dominus suscitet Dominus verba tua quae prophetasti ut referantur vasa in domum Domini et omnis transmigratio de Babylone ad locum istum<BR><FONT size=2>7</FONT>&nbsp;&nbsp;verumtamen audi verbum hoc quod ego loquor in auribus tuis et in auribus universi populi<BR><FONT size=2>8</FONT>&nbsp;&nbsp;prophetae qui fuerunt ante me et te ab initio et prophetaverunt super terras multas et super regna magna de proelio et de adflictione et de fame<BR><FONT size=2>9</FONT>&nbsp;&nbsp;propheta qui vaticinatus est pacem cum venerit verbum eius scietur propheta quem misit Dominus in veritate<BR><FONT size=2>10</FONT>&nbsp;&nbsp;et tulit Ananias propheta catenam de collo Hieremiae prophetae et confregit eam<BR><FONT size=2>11</FONT>&nbsp;&nbsp;et ait Ananias in conspectu omnis populi dicens haec dicit Dominus sic confringam iugum Nabuchodonosor regis Babylonis post duos annos dierum de collo omnium gentium<BR><FONT size=2>12</FONT>&nbsp;&nbsp;et abiit Hieremias prophetes in viam suam et factum est verbum Domini ad Hieremiam postquam confregit Ananias propheta catenam de collo Hieremiae prophetae dicens<BR><FONT size=2>13</FONT>&nbsp;&nbsp;vade et dices Ananiae haec dicit Dominus catenas ligneas contrivisti et facies pro eis catenas ferreas<BR><FONT size=2>14</FONT>&nbsp;&nbsp;quia haec dicit Dominus exercituum Deus Israhel iugum ferreum posui super collum cunctarum gentium istarum ut serviant Nabuchodonosor regi Babylonis et servient ei insuper et bestias terrae dedi ei<BR><FONT size=2>15</FONT>&nbsp;&nbsp;et dixit Hieremias propheta ad Ananiam prophetam audi Anania non misit te Dominus et tu confidere fecisti populum istum in mendacio<BR><FONT size=2>16</FONT>&nbsp;&nbsp;idcirco haec dicit Dominus ecce emittam te a facie terrae hoc anno morieris adversum Dominum enim locutus es<BR><FONT size=2>17</FONT>&nbsp;&nbsp;et mortuus est Ananias propheta in anno illo mense septimo 
<P><HR>
<P><A NAME="29"></A><B>CAPUT 29</B><P>
<FONT size=2>1</FONT>&nbsp;&nbsp;et haec sunt verba libri quae misit Hieremias propheta de Hierusalem ad reliquias seniorum transmigrationis et ad sacerdotes et ad prophetas et ad omnem populum quem transduxerat Nabuchodonosor de Hierusalem in Babylonem<BR><FONT size=2>2</FONT>&nbsp;&nbsp;postquam egressus est Iechonias rex et domina et eunuchi et principes Iuda et Hierusalem et faber et inclusor de Hierusalem<BR><FONT size=2>3</FONT>&nbsp;&nbsp;in manu Ellasa filii Saphan et Gamaliae filii Helciae quos misit Sedecias rex Iuda ad Nabuchodonosor regem Babylonis in Babylonem dicens<BR><FONT size=2>4</FONT>&nbsp;&nbsp;haec dicit Dominus exercituum Deus Israhel omni transmigrationi quam transtuli de Hierusalem in Babylonem<BR><FONT size=2>5</FONT>&nbsp;&nbsp;aedificate domos et habitate et plantate hortos et comedite fructum eorum<BR><FONT size=2>6</FONT>&nbsp;&nbsp;accipite uxores et generate filios et filias date filiis vestris uxores et filias vestras date viris et pariant filios et filias et multiplicamini ibi et nolite esse pauci numero<BR><FONT size=2>7</FONT>&nbsp;&nbsp;et quaerite pacem civitatis ad quam transmigrare vos feci et orate pro ea ad Dominum quia in pace illius erit pax vobis<BR><FONT size=2>8</FONT>&nbsp;&nbsp;haec enim dicit Dominus exercituum Deus Israhel non vos inducant prophetae vestri qui sunt in medio vestrum et divini vestri et ne adtendatis ad somnia vestra quae vos somniatis<BR><FONT size=2>9</FONT>&nbsp;&nbsp;quia falso ipsi prophetant vobis in nomine meo et non misi eos dicit Dominus<BR><FONT size=2>10</FONT>&nbsp;&nbsp;quia haec dicit Dominus cum coeperint impleri in Babylone septuaginta anni visitabo vos et suscitabo super vos verbum meum bonum ut reducam vos ad locum istum<BR><FONT size=2>11</FONT>&nbsp;&nbsp;ego enim scio cogitationes quas cogito super vos ait Dominus cogitationes pacis et non adflictionis ut dem vobis finem et patientiam<BR><FONT size=2>12</FONT>&nbsp;&nbsp;et invocabitis me et ibitis et orabitis me et exaudiam vos<BR><FONT size=2>13</FONT>&nbsp;&nbsp;quaeretis me et invenietis cum quaesieritis me in toto corde vestro<BR><FONT size=2>14</FONT>&nbsp;&nbsp;et inveniar a vobis ait Dominus et reducam captivitatem vestram et congregabo vos de universis gentibus et de cunctis locis ad quae expuli vos dicit Dominus et reverti vos faciam de loco ad quem transmigrare vos feci<BR><FONT size=2>15</FONT>&nbsp;&nbsp;quia dixistis suscitavit nobis Dominus prophetas in Babylone<BR><FONT size=2>16</FONT>&nbsp;&nbsp;quia haec dicit Dominus ad regem qui sedet super solium David et ad omnem populum habitatorem urbis huius ad fratres vestros qui non sunt egressi vobiscum in transmigrationem<BR><FONT size=2>17</FONT>&nbsp;&nbsp;haec dicit Dominus exercituum ecce mittam in eis gladium et famem et pestem et ponam eos quasi ficus malas quae comedi non possunt eo quod pessimae sint<BR><FONT size=2>18</FONT>&nbsp;&nbsp;et persequar eos in gladio in fame et in pestilentia et dabo eos in vexationem universis regnis terrae in maledictionem et in stuporem et in sibilum et in obprobrium cunctis gentibus ad quas ego eieci eos<BR><FONT size=2>19</FONT>&nbsp;&nbsp;eo quod non audierint verba mea dicit Dominus quae misi ad eos per servos meos prophetas de nocte consurgens et mittens et non audistis dicit Dominus<BR><FONT size=2>20</FONT>&nbsp;&nbsp;vos ergo audite verbum Domini omnis transmigratio quam emisi de Hierusalem in Babylonem<BR><FONT size=2>21</FONT>&nbsp;&nbsp;haec dicit Dominus exercituum Deus Israhel ad Ahab filium Culia et ad Sedeciam filium Maasiae qui prophetant vobis in nomine meo mendaciter ecce ego tradam eos in manu Nabuchodonosor regis Babylonis et percutiet eos in oculis vestris<BR><FONT size=2>22</FONT>&nbsp;&nbsp;et adsumetur ex eis maledictio omni transmigrationi Iuda quae est in Babylone dicentium ponat te Dominus sicut Sedeciam et sicut Ahab quos frixit rex Babylonis in igne<BR><FONT size=2>23</FONT>&nbsp;&nbsp;pro eo quod fecerint stultitiam in Israhel et moechati sunt in uxores amicorum suorum et locuti sunt verbum in nomine meo mendaciter quod non mandavi eis ego sum iudex et testis dicit Dominus<BR><FONT size=2>24</FONT>&nbsp;&nbsp;et ad Semeiam Neelamiten dices<BR><FONT size=2>25</FONT>&nbsp;&nbsp;haec dicit Dominus exercituum Deus Israhel pro eo quod misisti in nomine tuo libros ad omnem populum qui est in Hierusalem et ad Sophoniam filium Maasiae sacerdotem et ad universos sacerdotes dicens<BR><FONT size=2>26</FONT>&nbsp;&nbsp;Dominus dedit te sacerdotem pro Ioiadae sacerdote ut sis dux in domo Domini super omnem virum arrepticium et prophetantem ut mittas eum in nervum et in carcerem<BR><FONT size=2>27</FONT>&nbsp;&nbsp;et nunc quare non increpasti Hieremiam Anathothiten qui prophetat vobis<BR><FONT size=2>28</FONT>&nbsp;&nbsp;quia super hoc misit ad nos in Babylonem dicens longum est aedificate domos et habitate et plantate hortos et comedite fructum eorum<BR><FONT size=2>29</FONT>&nbsp;&nbsp;legit ergo Sophonias sacerdos librum istum in auribus Hieremiae prophetae<BR><FONT size=2>30</FONT>&nbsp;&nbsp;et factum est verbum Domini ad Hieremiam dicens<BR><FONT size=2>31</FONT>&nbsp;&nbsp;mitte ad omnem transmigrationem dicens haec dicit Dominus ad Semeiam Neelamiten pro eo quod prophetavit vobis Semeias et ego non misi eum et fecit vos confidere in mendacio<BR><FONT size=2>32</FONT>&nbsp;&nbsp;idcirco haec dicit Dominus ecce ego visitabo super Semeiam Neelamiten et super semen eius non erit ei vir sedens in medio populi huius et non videbit bonum quod ego faciam populo meo ait Dominus quia praevaricationem locutus est adversum Dominum 
<P><HR>
<P><A NAME="30"></A><B>CAPUT 30</B><P>
<FONT size=2>1</FONT>&nbsp;&nbsp;hoc verbum quod factum est ad Hieremiam a Domino dicens<BR><FONT size=2>2</FONT>&nbsp;&nbsp;haec dicit Dominus Deus Israhel dicens scribe tibi omnia verba quae locutus sum ad te in libro<BR><FONT size=2>3</FONT>&nbsp;&nbsp;ecce enim dies veniunt dicit Dominus et convertam conversionem populi mei Israhel et Iuda ait Dominus et convertam eos ad terram quam dedi patribus eorum et possidebunt eam<BR><FONT size=2>4</FONT>&nbsp;&nbsp;et haec verba quae locutus est Dominus ad Israhel et ad Iudam<BR><FONT size=2>5</FONT>&nbsp;&nbsp;quoniam haec dicit Dominus vocem terroris audivimus formido et non est pax<BR><FONT size=2>6</FONT>&nbsp;&nbsp;interrogate et videte si generat masculus quare ergo vidi omnis viri manum super lumbum suum quasi parientis et conversae sunt universae facies in auruginem<BR><FONT size=2>7</FONT>&nbsp;&nbsp;vae quia magna dies illa nec est similis eius tempusque tribulationis est Iacob et ex ipso salvabitur<BR><FONT size=2>8</FONT>&nbsp;&nbsp;et erit in die illa ait Dominus exercituum conteram iugum eius de collo tuo et vincula illius disrumpam et non dominabuntur ei amplius alieni<BR><FONT size=2>9</FONT>&nbsp;&nbsp;sed servient Domino Deo suo et David regi suo quem suscitabo eis<BR><FONT size=2>10</FONT>&nbsp;&nbsp;tu ergo ne timeas serve meus Iacob ait Dominus neque paveas Israhel quia ecce ego salvo te de terra longinqua et semen tuum de terra captivitatis eorum et revertetur Iacob et quiescet et cunctis affluet et non erit quem formidet<BR><FONT size=2>11</FONT>&nbsp;&nbsp;quoniam tecum ego sum ait Dominus ut salvem te faciam enim consummationem in cunctis gentibus in quibus dispersi te te autem non faciam in consummationem sed castigabo te in iudicio ut non tibi videaris innoxius<BR><FONT size=2>12</FONT>&nbsp;&nbsp;quia haec dicit Dominus insanabilis fractura tua pessima plaga tua<BR><FONT size=2>13</FONT>&nbsp;&nbsp;non est qui iudicet iudicium tuum ad alligandum curationum utilitas non est tibi<BR><FONT size=2>14</FONT>&nbsp;&nbsp;omnes amatores tui obliti sunt tui te non quaerent plaga enim inimici percussi te castigatione crudeli propter multitudinem iniquitatis tuae dura facta sunt peccata tua<BR><FONT size=2>15</FONT>&nbsp;&nbsp;quid clamas super contritione tua insanabilis est dolor tuus propter multitudinem iniquitatis tuae et dura peccata tua feci haec tibi<BR><FONT size=2>16</FONT>&nbsp;&nbsp;propterea omnes qui comedunt te devorabuntur et universi hostes tui in captivitatem ducentur et qui te vastant vastabuntur cunctosque praedatores tuos dabo in praedam<BR><FONT size=2>17</FONT>&nbsp;&nbsp;obducam enim cicatricem tibi et a vulneribus tuis sanabo te dicit Dominus quia Eiectam vocaverunt te Sion haec est quae non habebat requirentem<BR><FONT size=2>18</FONT>&nbsp;&nbsp;haec dicit Dominus ecce ego convertam conversionem tabernaculorum Iacob et tectis eius miserebor et aedificabitur civitas in excelso suo et templum iuxta ordinem suum fundabitur<BR><FONT size=2>19</FONT>&nbsp;&nbsp;et egredietur de eis laus voxque ludentium et multiplicabo eos et non inminuentur et glorificabo eos et non adtenuabuntur<BR><FONT size=2>20</FONT>&nbsp;&nbsp;et erunt filii eius sicut a principio et coetus eius coram me permanebit et visitabo adversum omnes qui tribulant eum<BR><FONT size=2>21</FONT>&nbsp;&nbsp;et erit dux eius ex eo et princeps de medio eius producetur et adplicabo eum et accedet ad me quis enim iste est qui adplicet cor suum ut adpropinquet mihi ait Dominus<BR><FONT size=2>22</FONT>&nbsp;&nbsp;et eritis mihi in populum et ego ero vobis in Deum<BR><FONT size=2>23</FONT>&nbsp;&nbsp;ecce turbo Domini furor egrediens procella ruens in capite impiorum conquiescet<BR><FONT size=2>24</FONT>&nbsp;&nbsp;non avertet iram indignationis Dominus donec faciat et conpleat cogitationem cordis sui in novissimo dierum intellegetis ea 
<P><HR>
<P><A NAME="31"></A><B>CAPUT 31</B><P>
<FONT size=2>1</FONT>&nbsp;&nbsp;in tempore illo dicit Dominus ero Deus universis cognationibus Israhel et ipsi erunt mihi in populum<BR><FONT size=2>2</FONT>&nbsp;&nbsp;haec dicit Dominus invenit gratiam in deserto populus qui remanserat gladio vadet ad requiem suam Israhel<BR><FONT size=2>3</FONT>&nbsp;&nbsp;longe Dominus apparuit mihi et in caritate perpetua dilexi te ideo adtraxi te miserans<BR><FONT size=2>4</FONT>&nbsp;&nbsp;rursumque aedificabo te et aedificaberis virgo Israhel adhuc ornaberis tympanis tuis et egredieris in choro ludentium<BR><FONT size=2>5</FONT>&nbsp;&nbsp;adhuc plantabis vineas in montibus Samariae plantabunt plantantes et donec tempus veniat non vindemiabunt<BR><FONT size=2>6</FONT>&nbsp;&nbsp;quia erit dies in qua clamabunt custodes in monte Ephraim surgite et ascendamus in Sion ad Dominum Deum nostrum<BR><FONT size=2>7</FONT>&nbsp;&nbsp;quia haec dicit Dominus exultate in laetitia Iacob et hinnite contra caput gentium personate canite et dicite salva Domine populum tuum reliquias Israhel<BR><FONT size=2>8</FONT>&nbsp;&nbsp;ecce ego adducam eos de terra aquilonis et congregabo eos ab extremis terrae inter quos erunt caecus et claudus et praegnans et pariens simul coetus magnus revertentium huc<BR><FONT size=2>9</FONT>&nbsp;&nbsp;in fletu venient et in precibus deducam eos et adducam eos per torrentes aquarum in via recta et non inpingent in ea quia factus sum Israheli pater et Ephraim primogenitus meus est<BR><FONT size=2>10</FONT>&nbsp;&nbsp;audite verbum Domini gentes et adnuntiate insulis quae procul sunt et dicite qui dispersit Israhel congregabit eum et custodiet eum sicut pastor gregem suum<BR><FONT size=2>11</FONT>&nbsp;&nbsp;redemit enim Dominus Iacob et liberavit eum de manu potentioris<BR><FONT size=2>12</FONT>&nbsp;&nbsp;et venient et laudabunt in monte Sion et confluent ad bona Domini super frumento et vino et oleo et fetu pecorum et armentorum eritque anima eorum quasi hortus inriguus et ultra non esurient<BR><FONT size=2>13</FONT>&nbsp;&nbsp;tunc laetabitur virgo in choro iuvenes et senes simul et convertam luctum eorum in gaudium et consolabor eos et laetificabo a dolore suo<BR><FONT size=2>14</FONT>&nbsp;&nbsp;et inebriabo animam sacerdotum pinguedine et populus meus bonis meis adimplebitur ait Dominus<BR><FONT size=2>15</FONT>&nbsp;&nbsp;haec dicit Dominus vox in excelso audita est lamentationis fletus et luctus Rachel plorantis filios suos et nolentis consolari super eis quia non sunt<BR><FONT size=2>16</FONT>&nbsp;&nbsp;haec dicit Dominus quiescat vox tua a ploratu et oculi tui a lacrimis quia est merces operi tuo ait Dominus et revertentur de terra inimici<BR><FONT size=2>17</FONT>&nbsp;&nbsp;et est spes novissimis tuis ait Dominus et revertentur filii ad terminos suos<BR><FONT size=2>18</FONT>&nbsp;&nbsp;audiens audivi Ephraim transmigrantem castigasti me et eruditus sum quasi iuvenculus indomitus converte me et revertar quia tu Dominus Deus meus<BR><FONT size=2>19</FONT>&nbsp;&nbsp;postquam enim convertisti me egi paenitentiam et postquam ostendisti mihi percussi femur meum confusus sum et erubui quoniam sustinui obprobrium adulescentiae meae<BR><FONT size=2>20</FONT>&nbsp;&nbsp;si filius honorabilis mihi Ephraim si puer delicatus quia ex quo locutus sum de eo adhuc recordabor eius idcirco conturbata sunt viscera mea super eum miserans miserebor eius ait Dominus<BR><FONT size=2>21</FONT>&nbsp;&nbsp;statue tibi speculam pone tibi amaritudines dirige cor tuum in viam directam in qua ambulasti revertere virgo Israhel revertere ad civitates tuas istas<BR><FONT size=2>22</FONT>&nbsp;&nbsp;usquequo deliciis dissolveris filia vaga quia creavit Dominus novum super terram femina circumdabit virum<BR><FONT size=2>23</FONT>&nbsp;&nbsp;haec dicit Dominus exercituum Deus Israhel adhuc dicent verbum istud in terra Iuda et in urbibus eius cum convertero captivitatem eorum benedicat tibi Dominus pulchritudo iustitiae mons sanctus<BR><FONT size=2>24</FONT>&nbsp;&nbsp;et habitabunt in eo Iudas et omnes civitates eius simul agricolae et minantes greges<BR><FONT size=2>25</FONT>&nbsp;&nbsp;quia inebriavi animam lassam et omnem animam esurientem saturavi<BR><FONT size=2>26</FONT>&nbsp;&nbsp;ideo quasi de somno suscitatus sum et vidi et somnus meus dulcis mihi<BR><FONT size=2>27</FONT>&nbsp;&nbsp;ecce dies veniunt dicit Dominus et seminabo domum Israhel et domum Iuda semine hominis et semine iumentorum<BR><FONT size=2>28</FONT>&nbsp;&nbsp;et sicut vigilavi super eos ut evellerem et demolirer et dissiparem et disperderem et adfligerem sic vigilabo super eos ut aedificem et plantem ait Dominus<BR><FONT size=2>29</FONT>&nbsp;&nbsp;in diebus illis non dicent ultra patres comederunt uvam acerbam et dentes filiorum obstipuerunt<BR><FONT size=2>30</FONT>&nbsp;&nbsp;sed unusquisque in iniquitate sua morietur omnis homo qui comederit uvam acerbam obstupescent dentes eius<BR><FONT size=2>31</FONT>&nbsp;&nbsp;ecce dies veniunt dicit Dominus et feriam domui Israhel et domui Iuda foedus novum<BR><FONT size=2>32</FONT>&nbsp;&nbsp;non secundum pactum quod pepigi cum patribus vestris in die qua adprehendi manum eorum ut educerem eos de terra Aegypti pactum quod irritum fecerunt et ego dominatus sum eorum dicit Dominus<BR><FONT size=2>33</FONT>&nbsp;&nbsp;sed hoc erit pactum quod feriam cum domo Israhel post dies illos dicit Dominus dabo legem meam in visceribus eorum et in corde eorum scribam eam et ero eis in Deum et ipsi erunt mihi in populum<BR><FONT size=2>34</FONT>&nbsp;&nbsp;et non docebunt ultra vir proximum suum et vir fratrem suum dicens cognoscite Dominum omnes enim cognoscent me a minimo eorum usque ad maximum ait Dominus quia propitiabor iniquitati eorum et peccati eorum non ero memor amplius<BR><FONT size=2>35</FONT>&nbsp;&nbsp;haec dicit Dominus qui dat solem in lumine diei ordinem lunae et stellarum in lumine noctis qui turbat mare et sonant fluctus eius Dominus exercituum nomen illi<BR><FONT size=2>36</FONT>&nbsp;&nbsp;si defecerint leges istae coram me dicit Dominus tunc et semen Israhel deficiet ut non sit gens coram me cunctis diebus<BR><FONT size=2>37</FONT>&nbsp;&nbsp;haec dicit Dominus si mensurari potuerint caeli sursum et investigari fundamenta terrae deorsum et ego abiciam universum semen Israhel propter omnia quae fecerunt dicit Dominus<BR><FONT size=2>38</FONT>&nbsp;&nbsp;ecce dies veniunt dicit Dominus et aedificabitur civitas Domino a turre Ananehel usque ad portam Anguli<BR><FONT size=2>39</FONT>&nbsp;&nbsp;et exibit ultra norma mensurae in conspectu eius super collem Gareb et circuibit Goatha<BR><FONT size=2>40</FONT>&nbsp;&nbsp;et omnem vallem cadaverum et cineris et universam regionem mortis usque ad torrentem Cedron et usque ad angulum portae Equorum orientalis sanctum Domini non evelletur et non destruetur ultra in perpetuum 
<P><HR>
<P><A NAME="32"></A><B>CAPUT 32</B><P>
<FONT size=2>1</FONT>&nbsp;&nbsp;verbum quod factum est ad Hieremiam a Domino in anno decimo Sedeciae regis Iuda ipse est annus octavusdecimus Nabuchodonosor<BR><FONT size=2>2</FONT>&nbsp;&nbsp;tunc exercitus regis Babylonis obsidebat Hierusalem et Hieremias propheta erat clausus in atrio carceris qui erat in domo regis Iuda<BR><FONT size=2>3</FONT>&nbsp;&nbsp;clauserat enim eum Sedecias rex Iuda dicens quare vaticinaris dicens haec dicit Dominus ecce ego dabo civitatem istam in manu regis Babylonis et capiet eam<BR><FONT size=2>4</FONT>&nbsp;&nbsp;et Sedecias rex Iuda non effugiet de manu Chaldeorum sed tradetur in manu regis Babylonis et loquetur os eius cum ore illius et oculi eius oculos illius videbunt<BR><FONT size=2>5</FONT>&nbsp;&nbsp;et in Babylonem ducet Sedeciam et ibi erit donec visitem eum ait Dominus si autem dimicaveritis adversum Chaldeos nihil prosperum habebitis<BR><FONT size=2>6</FONT>&nbsp;&nbsp;et dixit Hieremias factum est verbum Domini ad me dicens<BR><FONT size=2>7</FONT>&nbsp;&nbsp;ecce Anamehel filius Sellum patruelis tuus veniet ad te dicens eme tibi agrum meum qui est in Anathoth tibi enim conpetit ex propinquitate ut emas<BR><FONT size=2>8</FONT>&nbsp;&nbsp;et venit ad me Anamehel filius patrui mei secundum verbum Domini ad vestibulum carceris et ait ad me posside agrum meum qui est in Anathoth in terra Beniamin quia tibi conpetit hereditas et tu propinquus ut possideas intellexi autem quod verbum Domini esset<BR><FONT size=2>9</FONT>&nbsp;&nbsp;et emi agrum ab Anamehel filio patrui mei qui est in Anathoth et adpendi ei argentum septem stateres et decem argenteos<BR><FONT size=2>10</FONT>&nbsp;&nbsp;et scripsi in libro et signavi et adhibui testes et adpendi argentum in statera<BR><FONT size=2>11</FONT>&nbsp;&nbsp;et accepi librum possessionis signatum stipulationes et rata et signa forinsecus<BR><FONT size=2>12</FONT>&nbsp;&nbsp;et dedi librum possessionis Baruch filio Neri filii Maasiae in oculis Anamehel patruelis mei et in oculis testium qui scripti erant in libro emptionis in oculis omnium Iudaeorum qui sedebant in atrio carceris<BR><FONT size=2>13</FONT>&nbsp;&nbsp;et praecepi Baruch coram eis dicens<BR><FONT size=2>14</FONT>&nbsp;&nbsp;haec dicit Dominus exercituum Deus Israhel sume libros istos librum emptionis hunc signatum et librum hunc qui apertus est et pones illos in vase fictili ut permanere possint diebus multis<BR><FONT size=2>15</FONT>&nbsp;&nbsp;haec enim dicit Dominus exercituum Deus Israhel adhuc possidebuntur domus et agri et vineae in terra ista<BR><FONT size=2>16</FONT>&nbsp;&nbsp;et oravi ad Dominum postquam tradidi librum possessionis Baruch filio Neri dicens<BR><FONT size=2>17</FONT>&nbsp;&nbsp;heu heu heu Domine Deus ecce tu fecisti caelum et terram in fortitudine tua magna et in brachio tuo extento non erit tibi difficile omne verbum<BR><FONT size=2>18</FONT>&nbsp;&nbsp;qui facis misericordiam in milibus et reddes iniquitatem patrum in sinu filiorum eorum post eos fortissime magne potens Dominus exercituum nomen tibi<BR><FONT size=2>19</FONT>&nbsp;&nbsp;magnus consilio et inconprehensibilis cogitatu cuius oculi aperti sunt super omnes vias filiorum Adam ut reddas unicuique secundum vias suas et secundum fructum adinventionum eius<BR><FONT size=2>20</FONT>&nbsp;&nbsp;qui posuisti signa et portenta in terra Aegypti usque ad diem hanc et in Israhel et in hominibus et fecisti tibi nomen sicut est dies haec<BR><FONT size=2>21</FONT>&nbsp;&nbsp;et eduxisti populum tuum Israhel de terra Aegypti in signis et in portentis et in manu robusta et in brachio extento et in terrore magno<BR><FONT size=2>22</FONT>&nbsp;&nbsp;et dedisti eis terram hanc quam iurasti patribus eorum ut dares eis terram fluentem lacte et melle<BR><FONT size=2>23</FONT>&nbsp;&nbsp;et ingressi sunt et possederunt eam et non oboedierunt voci tuae et in lege tua non ambulaverunt omnia quae mandasti eis ut facerent non fecerunt et evenerunt eis omnia mala haec<BR><FONT size=2>24</FONT>&nbsp;&nbsp;ecce munitiones extructae sunt adversum civitatem ut capiatur et urbs data est in manu Chaldeorum qui proeliantur adversum eam a facie gladii et famis et pestilentiae et quaecumque locutus es acciderunt ut ipse tu cernis<BR><FONT size=2>25</FONT>&nbsp;&nbsp;et tu dicis mihi Domine Deus eme agrum argento et adhibe testes cum urbs data sit in manu Chaldeorum<BR><FONT size=2>26</FONT>&nbsp;&nbsp;et factum est verbum Domini ad Hieremiam dicens<BR><FONT size=2>27</FONT>&nbsp;&nbsp;ecce ego Dominus Deus universae carnis numquid mihi difficile erit omne verbum<BR><FONT size=2>28</FONT>&nbsp;&nbsp;propterea haec dicit Dominus ecce ego tradam civitatem istam in manu Chaldeorum et in manu regis Babylonis et capiet eam<BR><FONT size=2>29</FONT>&nbsp;&nbsp;et venient Chaldei proeliantes adversum urbem hanc et succendent eam igni et conburent eam et domos in quarum domatibus sacrificabant Baal et libabant diis alienis libamina ad inritandum me<BR><FONT size=2>30</FONT>&nbsp;&nbsp;erant enim filii Israhel et filii Iuda iugiter facientes malum in oculis meis ab adulescentia sua filii Israhel qui usque nunc exacerbant me in opere manuum suarum dicit Dominus<BR><FONT size=2>31</FONT>&nbsp;&nbsp;quia in furore et in indignatione mea facta est mihi civitas haec a die qua aedificaverunt eam usque ad diem istam qua aufertur de conspectu meo<BR><FONT size=2>32</FONT>&nbsp;&nbsp;propter malitiam filiorum Israhel et filiorum Iuda quam fecerunt ad iracundiam me provocantes ipsi et reges eorum principes eorum et sacerdotes et prophetae eorum vir Iuda et habitatores Hierusalem<BR><FONT size=2>33</FONT>&nbsp;&nbsp;et verterunt ad me terga et non facies cum docerem eos diluculo et erudirem et nollent audire ut acciperent disciplinam<BR><FONT size=2>34</FONT>&nbsp;&nbsp;et posuerunt idola sua in domo in qua invocatum est nomen meum ut polluerent eam<BR><FONT size=2>35</FONT>&nbsp;&nbsp;et aedificaverunt excelsa Baal quae sunt in valle filii Ennom ut initiarent filios suos et filias suas Moloch quod non mandavi eis nec ascendit in cor meum ut facerent abominationem hanc et in peccatum deducerent Iudam<BR><FONT size=2>36</FONT>&nbsp;&nbsp;et nunc propter ista haec dicit Dominus Deus Israhel ad civitatem hanc de qua vos dicitis quod tradatur in manu regis Babylonis in gladio et in fame et in peste<BR><FONT size=2>37</FONT>&nbsp;&nbsp;ecce ego congregabo eos de universis terris ad quas eieci eos in furore meo et in ira mea et in indignatione grandi et reducam eos ad locum istum et habitare eos faciam confidenter<BR><FONT size=2>38</FONT>&nbsp;&nbsp;et erunt mihi in populum et ego ero eis in Deum<BR><FONT size=2>39</FONT>&nbsp;&nbsp;et dabo eis cor unum et viam unam ut timeant me universis diebus et bene sit eis et filiis eorum post eos<BR><FONT size=2>40</FONT>&nbsp;&nbsp;et feriam eis pactum sempiternum et non desinam eis benefacere et timorem meum dabo in corde eorum ut non recedant a me<BR><FONT size=2>41</FONT>&nbsp;&nbsp;et laetabor super eis cum bene eis fecero et plantabo eos in terra ista in veritate in toto corde meo et in tota anima mea<BR><FONT size=2>42</FONT>&nbsp;&nbsp;quia haec dicit Dominus sicut adduxi super populum istum omne malum hoc grande sic adducam super eos omne bonum quod ego loquor ad eos<BR><FONT size=2>43</FONT>&nbsp;&nbsp;et possidebuntur agri in terra ista de qua vos dicitis quod deserta sit eo quod non remanserit homo et iumentum et data sit in manu Chaldeorum<BR><FONT size=2>44</FONT>&nbsp;&nbsp;agri pecunia ementur et scribentur in libro et inprimetur signum et testis adhibebitur in terra Beniamin et in circuitu Hierusalem in civitatibus Iuda et in civitatibus montanis et in civitatibus campestribus et in civitatibus quae ad austrum sunt quia convertam captivitatem eorum ait Dominus 
<P><HR>
<P><A NAME="33"></A><B>CAPUT 33</B><P>
<FONT size=2>1</FONT>&nbsp;&nbsp;et factum est verbum Domini ad Hieremiam secundo cum adhuc clausus esset in atrio carceris dicens<BR><FONT size=2>2</FONT>&nbsp;&nbsp;haec dicit Dominus qui facturus est Dominus et formaturus illud et paraturus Dominus nomen eius<BR><FONT size=2>3</FONT>&nbsp;&nbsp;clama ad me et exaudiam te et adnuntiabo tibi grandia et firma quae nescis<BR><FONT size=2>4</FONT>&nbsp;&nbsp;quia haec dicit Dominus Deus Israhel ad domos urbis huius et ad domos regis Iuda quae destructae sunt et ad munitiones et gladium<BR><FONT size=2>5</FONT>&nbsp;&nbsp;venientium ut dimicent cum Chaldeis et impleant eas cadaveribus hominum quas percussi in furore meo et in indignatione mea abscondens faciem meam a civitate hac propter omnem malitiam eorum<BR><FONT size=2>6</FONT>&nbsp;&nbsp;ecce ego obducam ei cicatricem et sanitatem et curabo eos et revelabo illis deprecationem pacis et veritatis<BR><FONT size=2>7</FONT>&nbsp;&nbsp;et convertam conversionem Iuda et conversionem Hierusalem et aedificabo eos sicut a principio<BR><FONT size=2>8</FONT>&nbsp;&nbsp;et emundabo illos ab omni iniquitate sua in qua peccaverunt mihi et propitius ero cunctis iniquitatibus eorum in quibus deliquerunt mihi et spreverunt me<BR><FONT size=2>9</FONT>&nbsp;&nbsp;et erit mihi in nomen et in gaudium et in laudem et in exultationem cunctis gentibus terrae quae audierint omnia bona quae ego facturus sum eis et pavebunt et turbabuntur in universis bonis et in omni pace quam ego faciam ei<BR><FONT size=2>10</FONT>&nbsp;&nbsp;haec dicit Dominus adhuc audietur in loco isto quem vos dicitis esse desertum eo quod non sit homo et iumentum in civitatibus Iuda et foris Hierusalem quae desolatae sunt absque homine et absque habitatore et absque pecore<BR><FONT size=2>11</FONT>&nbsp;&nbsp;vox gaudii et vox laetitiae vox sponsi et vox sponsae vox dicentium confitemini Domino exercituum quoniam bonus Dominus quoniam in aeternum misericordia eius et portantium vota in domum Domini reducam enim conversionem terrae sicut a principio dicit Dominus<BR><FONT size=2>12</FONT>&nbsp;&nbsp;haec dicit Dominus exercituum adhuc erit in loco isto deserto absque homine et absque iumento et in cunctis civitatibus eius habitaculum pastorum accubantium gregum<BR><FONT size=2>13</FONT>&nbsp;&nbsp;in civitatibus montuosis et in civitatibus campestribus et in civitatibus quae ad austrum sunt et in terra Beniamin et in circuitu Hierusalem et in civitatibus Iuda adhuc transibunt greges ad manum numerantis ait Dominus<BR><FONT size=2>14</FONT>&nbsp;&nbsp;ecce dies veniunt dicit Dominus et suscitabo verbum bonum quod locutus sum ad domum Israhel et ad domum Iuda<BR><FONT size=2>15</FONT>&nbsp;&nbsp;in diebus illis et in tempore illo germinare faciam David germen iustitiae et faciet iudicium et iustitiam in terra<BR><FONT size=2>16</FONT>&nbsp;&nbsp;in diebus illis salvabitur Iuda et Hierusalem habitabit confidenter et hoc est quod vocabit eam Dominus iustus noster<BR><FONT size=2>17</FONT>&nbsp;&nbsp;quia haec dicit Dominus non interibit de David vir qui sedeat super thronum domus Israhel<BR><FONT size=2>18</FONT>&nbsp;&nbsp;et de sacerdotibus et Levitis non interibit vir a facie mea qui offerat holocaustomata et incendat sacrificium et caedat victimas cunctis diebus<BR><FONT size=2>19</FONT>&nbsp;&nbsp;et factum est verbum Domini ad Hieremiam dicens<BR><FONT size=2>20</FONT>&nbsp;&nbsp;haec dicit Dominus si irritum fieri potest pactum meum cum die et pactum meum cum nocte ut non sit dies et nox in tempore suo<BR><FONT size=2>21</FONT>&nbsp;&nbsp;et pactum meum irritum esse poterit cum David servo meo ut non sit ex eo filius qui regnet in throno eius et Levitae et sacerdotes ministri mei<BR><FONT size=2>22</FONT>&nbsp;&nbsp;sicuti numerari non possunt stellae caeli et metiri harena maris sic multiplicabo semen David servi mei et Levitas ministros meos<BR><FONT size=2>23</FONT>&nbsp;&nbsp;et factum est verbum Domini ad Hieremiam dicens<BR><FONT size=2>24</FONT>&nbsp;&nbsp;numquid non vidisti quid populus hic locutus sit dicens duae cognationes quas elegerat Dominus abiectae sunt et populum meum despexerunt eo quod non sit ultra gens coram eis<BR><FONT size=2>25</FONT>&nbsp;&nbsp;haec dicit Dominus si pactum meum inter diem et noctem et leges caelo et terrae non posui<BR><FONT size=2>26</FONT>&nbsp;&nbsp;equidem et semen Iacob et David servi mei proiciam ut non adsumam de semine eius principes seminis Abraham et Isaac et Iacob reducam enim conversionem eorum et miserebor eis 
<P><HR>
<P><A NAME="34"></A><B>CAPUT 34</B><P>
<FONT size=2>1</FONT>&nbsp;&nbsp;verbum quod factum est ad Hieremiam a Domino quando Nabuchodonosor rex Babylonis et omnis exercitus eius universaque regna terrae quae erant sub potestate manus eius et omnes populi bellabant contra Hierusalem et contra omnes urbes eius dicens<BR><FONT size=2>2</FONT>&nbsp;&nbsp;haec dicit Dominus Deus Israhel vade et loquere ad Sedeciam regem Iuda et dices ad eum haec dicit Dominus ecce ego tradam civitatem hanc in manu regis Babylonis et succendet eam igni<BR><FONT size=2>3</FONT>&nbsp;&nbsp;et tu non effugies de manu eius sed conprehensione capieris et in manu eius traderis et oculi tui oculos regis Babylonis videbunt et os eius cum ore tuo loquetur et Babylonem introibis<BR><FONT size=2>4</FONT>&nbsp;&nbsp;attamen audi verbum Domini Sedecia rex Iuda haec dicit Dominus ad te non morieris in gladio<BR><FONT size=2>5</FONT>&nbsp;&nbsp;sed in pace morieris et secundum conbustiones patrum tuorum regum priorum qui fuerunt ante te sic conburent te et vae domine plangent te quia verbum ego locutus sum dicit Dominus<BR><FONT size=2>6</FONT>&nbsp;&nbsp;et locutus est Hieremias propheta ad Sedeciam regem Iuda universa verba haec in Hierusalem<BR><FONT size=2>7</FONT>&nbsp;&nbsp;et exercitus regis Babylonis pugnabat contra Hierusalem et contra omnes civitates Iuda quae reliquae erant contra Lachis et contra Azeca haec enim supererant de civitatibus Iuda urbes munitae<BR><FONT size=2>8</FONT>&nbsp;&nbsp;verbum quod factum est ad Hieremiam a Domino postquam percussit rex Sedecias foedus cum omni populo in Hierusalem praedicans<BR><FONT size=2>9</FONT>&nbsp;&nbsp;ut dimitteret unusquisque servum suum et unusquisque ancillam suam hebraeum et hebraeam liberos et nequaquam dominarentur eis id est in Iudaeo et fratre suo<BR><FONT size=2>10</FONT>&nbsp;&nbsp;audierunt ergo omnes principes et universus populus qui inierant pactum ut dimitteret unusquisque servum suum et unusquisque ancillam suam liberos et ultra non dominarentur in eis audierunt igitur et dimiserunt<BR><FONT size=2>11</FONT>&nbsp;&nbsp;et conversi sunt deinceps et retraxerunt servos et ancillas suas quos dimiserant liberos et subiugaverunt in famulos et in famulas<BR><FONT size=2>12</FONT>&nbsp;&nbsp;et factum est verbum Domini ad Hieremiam a Domino dicens<BR><FONT size=2>13</FONT>&nbsp;&nbsp;haec dicit Dominus Deus Israhel ego percussi foedus cum patribus vestris in die qua eduxi eos de terra Aegypti de domo servitutis dicens<BR><FONT size=2>14</FONT>&nbsp;&nbsp;cum conpleti fuerint septem anni dimittat unusquisque fratrem suum hebraeum qui venditus est ei et serviet tibi sex annis et dimittes eum a te liberum et non audierunt patres vestri me nec inclinaverunt aurem suam<BR><FONT size=2>15</FONT>&nbsp;&nbsp;et conversi estis vos hodie et fecistis quod rectum est in oculis meis ut praedicaretis libertatem unusquisque ad amicum suum et inistis pactum in conspectu meo in domo in qua invocatum est nomen meum super eam<BR><FONT size=2>16</FONT>&nbsp;&nbsp;et reversi estis et commaculastis nomen meum et reduxistis unusquisque servum suum et unusquisque ancillam suam quos dimiseratis ut essent liberi et suae potestatis et subiugastis eos ut sint vobis servi et ancillae<BR><FONT size=2>17</FONT>&nbsp;&nbsp;propterea haec dicit Dominus vos non audistis me ut praedicaretis libertatem unusquisque fratri suo et unusquisque amico suo ecce ego praedico libertatem ait Dominus ad gladium et pestem et famem et dabo vos in commotionem cunctis regnis terrae<BR><FONT size=2>18</FONT>&nbsp;&nbsp;et dabo viros qui praevaricantur foedus meum et non observaverunt verba foederis quibus adsensi sunt in conspectu meo vitulum quem ceciderunt in duas partes et transierunt inter divisiones eius<BR><FONT size=2>19</FONT>&nbsp;&nbsp;principes Iuda et principes Hierusalem eunuchi et sacerdotes et omnis populus terrae qui transierunt inter divisiones vituli<BR><FONT size=2>20</FONT>&nbsp;&nbsp;et dabo eos in manu inimicorum suorum et in manu quaerentium animam eorum et erit morticinum eorum in escam volucribus caeli et bestiis terrae<BR><FONT size=2>21</FONT>&nbsp;&nbsp;et Sedeciam regem Iuda et principes eius dabo in manu inimicorum suorum et in manu quaerentium animam eorum et in manu exercituum regis Babylonis qui recesserunt a vobis<BR><FONT size=2>22</FONT>&nbsp;&nbsp;ecce ego praecipio dicit Dominus et reducam eos in civitatem hanc et proeliabuntur adversum eam et capient eam et incendent igni et civitates Iuda dabo in solitudinem eo quod non sit habitator 
<P><HR>
<P><A NAME="35"></A><B>CAPUT 35</B><P>
<FONT size=2>1</FONT>&nbsp;&nbsp;verbum quod factum est ad Hieremiam a Domino in diebus Ioachim filii Iosiae regis Iuda dicens<BR><FONT size=2>2</FONT>&nbsp;&nbsp;vade ad domum Rechabitarum et loquere eis et introduces eos in domum Domini in unam exedram thesaurorum et dabis eis bibere vinum<BR><FONT size=2>3</FONT>&nbsp;&nbsp;et adsumpsi Iezoniam filium Hieremiae filii Absaniae et fratres eius et omnes filios eius et universam domum Rechabitarum<BR><FONT size=2>4</FONT>&nbsp;&nbsp;et introduxi eos in domum Domini ad gazofilacium filiorum Anan filii Hiegedeliae hominis Dei quod erat iuxta gazofilacium principum super thesaurum Maasiae filii Sellum qui erat custos vestibuli<BR><FONT size=2>5</FONT>&nbsp;&nbsp;et posui coram filiis domus Rechabitarum scyphos plenos vino et calices et dixi ad eos bibite vinum<BR><FONT size=2>6</FONT>&nbsp;&nbsp;qui responderunt non bibemus vinum quia Ionadab filius Rechab pater noster praecepit nobis dicens non bibetis vinum vos et filii vestri usque in sempiternum<BR><FONT size=2>7</FONT>&nbsp;&nbsp;et domum non aedificabitis et sementem non seretis et vineas non plantabitis nec habebitis sed in tabernaculis habitabitis cunctis diebus vestris ut vivatis diebus multis super faciem terrae in qua vos peregrinamini<BR><FONT size=2>8</FONT>&nbsp;&nbsp;oboedivimus ergo voci Ionadab filii Rechab patris nostri in omnibus quae praecepit nobis ita ut non biberemus vinum cunctis diebus nostris nos et mulieres nostrae filii et filiae nostrae<BR><FONT size=2>9</FONT>&nbsp;&nbsp;et non aedificaremus domos ad habitandum et vineam et agrum et sementem non habuimus<BR><FONT size=2>10</FONT>&nbsp;&nbsp;sed habitavimus in tabernaculis et oboedientes fecimus iuxta omnia quae praecepit nobis Ionadab pater noster<BR><FONT size=2>11</FONT>&nbsp;&nbsp;cum autem ascendisset Nabuchodonosor rex Babylonis ad terram nostram diximus venite et ingrediamur Hierusalem a facie exercitus Chaldeorum et a facie exercitus Syriae et mansimus in Hierusalem<BR><FONT size=2>12</FONT>&nbsp;&nbsp;et factum est verbum Domini ad Hieremiam dicens<BR><FONT size=2>13</FONT>&nbsp;&nbsp;haec dicit Dominus exercituum Deus Israhel vade et dic viris Iuda et habitatoribus Hierusalem numquid non recipietis disciplinam ut oboediatis verbis meis dicit Dominus<BR><FONT size=2>14</FONT>&nbsp;&nbsp;praevaluerunt sermones Ionadab filii Rechab quos praecepit filiis suis ut non biberent vinum et non biberunt usque ad diem hanc quia oboedierunt praecepto patris sui ego autem locutus sum ad vos de mane consurgens et loquens et non oboedistis mihi<BR><FONT size=2>15</FONT>&nbsp;&nbsp;misique ad vos omnes servos meos prophetas consurgens diluculo mittensque et dicens convertimini unusquisque a via sua pessima et bona facite studia vestra et nolite sequi deos alienos neque colatis eos et habitabitis in terra quam dedi vobis et patribus vestris et non inclinastis aurem vestram neque audistis me<BR><FONT size=2>16</FONT>&nbsp;&nbsp;firmaverunt igitur filii Ionadab filii Rechab praeceptum patris sui quod praeceperat eis populus autem iste non oboedivit mihi<BR><FONT size=2>17</FONT>&nbsp;&nbsp;idcirco haec dicit Dominus exercituum Deus Israhel ecce ego adduco super Iudam et super omnes habitatores Hierusalem universam adflictionem quam locutus sum adversum eos eo quod locutus sum ad illos et non audierunt vocavi illos et non responderunt mihi<BR><FONT size=2>18</FONT>&nbsp;&nbsp;domui autem Rechabitarum dixit Hieremias haec dicit Dominus exercituum Deus Israhel pro eo quod oboedistis praecepto Ionadab patris vestri et custodistis omnia mandata eius et fecistis universa quae praecepit vobis<BR><FONT size=2>19</FONT>&nbsp;&nbsp;propterea haec dicit Dominus exercituum Deus Israhel non deficiet vir de stirpe Ionadab filii Rechab stans in conspectu meo cunctis diebus 
<P><HR>
<P><A NAME="36"></A><B>CAPUT 36</B><P>
<FONT size=2>1</FONT>&nbsp;&nbsp;et factum est in anno quarto Ioachim filii Iosiae regis Iuda factum est verbum hoc ad Hieremiam a Domino dicens<BR><FONT size=2>2</FONT>&nbsp;&nbsp;tolle volumen libri et scribes in eo omnia verba quae locutus sum tibi adversum Israhel et Iudam et adversum omnes gentes a die qua locutus sum ad te ex diebus Iosiae usque ad diem hanc<BR><FONT size=2>3</FONT>&nbsp;&nbsp;si forte audiente domo Iuda universa mala quae ego cogito facere eis revertatur unusquisque a via sua pessima et propitius ero iniquitati et peccato eorum<BR><FONT size=2>4</FONT>&nbsp;&nbsp;vocavit ergo Hieremias Baruch filium Neriae et scripsit Baruch ex ore Hieremiae omnes sermones Domini quos locutus est ad eum in volumine libri<BR><FONT size=2>5</FONT>&nbsp;&nbsp;et praecepit Hieremias Baruch dicens ego clausus sum nec valeo ingredi domum Domini<BR><FONT size=2>6</FONT>&nbsp;&nbsp;ingredere ergo tu et lege de volumine in quo scripsisti ex ore meo verba Domini audiente populo in domo Domini in die ieiunii insuper et audiente universo Iuda qui veniunt de civitatibus suis leges eis<BR><FONT size=2>7</FONT>&nbsp;&nbsp;si forte cadat oratio eorum in conspectu Domini et revertatur unusquisque a via sua pessima quoniam magnus furor et indignatio quam locutus est Dominus adversum populum hunc<BR><FONT size=2>8</FONT>&nbsp;&nbsp;et fecit Baruch filius Neriae iuxta omnia quae praeceperat ei Hieremias propheta legens ex volumine sermones Domini in domo Domini<BR><FONT size=2>9</FONT>&nbsp;&nbsp;factum est autem in anno quinto Ioachim filii Iosiae regis Iuda in mense nono praedicaverunt ieiunium in conspectu Domini omni populo in Hierusalem et universae multitudini quae confluxerat de civitatibus Iuda in Hierusalem<BR><FONT size=2>10</FONT>&nbsp;&nbsp;legitque Baruch ex volumine sermones Hieremiae in domo Domini in gazofilacio Gamariae filii Saphan scribae in vestibulo superiori in introitu portae novae domus Domini audiente omni populo<BR><FONT size=2>11</FONT>&nbsp;&nbsp;cumque audisset Micheas filius Gamariae filii Saphan omnes sermones Domini ex libro<BR><FONT size=2>12</FONT>&nbsp;&nbsp;descendit in domum regis ad gazofilacium scribae et ecce ibi omnes principes sedebant Elisama scriba et Dalaias filius Semeiae et Elnathan filius Achobor et Gamarias filius Saphan et Sedecias filius Ananiae et universi principes<BR><FONT size=2>13</FONT>&nbsp;&nbsp;et nuntiavit eis Micheas omnia verba quae audivit legente Baruch ex volumine in auribus populi<BR><FONT size=2>14</FONT>&nbsp;&nbsp;miserunt itaque omnes principes ad Baruch Iudi filium Nathaniae filii Selemiae filii Chusi dicentes volumen ex quo legisti audiente populo sume in manu tua et veni tulit ergo Baruch filius Neriae volumen in manu sua et venit ad eos<BR><FONT size=2>15</FONT>&nbsp;&nbsp;et dixerunt ad eum sede et lege haec in auribus nostris et legit Baruch in auribus eorum<BR><FONT size=2>16</FONT>&nbsp;&nbsp;igitur cum audissent omnia verba obstipuerunt unusquisque ad proximum suum et dixerunt ad Baruch nuntiare debemus regi omnes sermones istos<BR><FONT size=2>17</FONT>&nbsp;&nbsp;et interrogaverunt eum dicentes indica nobis quomodo scripsisti omnes sermones istos ex ore eius<BR><FONT size=2>18</FONT>&nbsp;&nbsp;dixit autem eis Baruch ex ore suo loquebatur quasi legens ad me omnes sermones istos et ego scribebam in volumine atramento<BR><FONT size=2>19</FONT>&nbsp;&nbsp;et dixerunt principes ad Baruch vade et abscondere tu et Hieremias et nemo sciat ubi sitis<BR><FONT size=2>20</FONT>&nbsp;&nbsp;et ingressi sunt ad regem in atrium porro volumen commendaverunt in gazofilacio Elisamae scribae et nuntiaverunt audiente rege omnes sermones<BR><FONT size=2>21</FONT>&nbsp;&nbsp;misitque rex Iudi ut sumeret volumen qui tollens illud de gazofilacio Elisamae scribae legit audiente rege et universis principibus qui stabant circa regem<BR><FONT size=2>22</FONT>&nbsp;&nbsp;rex autem sedebat in domo hiemali in mense nono et posita erat arula coram eo plena prunis<BR><FONT size=2>23</FONT>&nbsp;&nbsp;cumque legisset Iudi tres pagellas vel quattuor scidit illud scalpello scribae et proiecit in igne qui erat super arulam donec consumeretur omne volumen igni qui erat in arula<BR><FONT size=2>24</FONT>&nbsp;&nbsp;et non timuerunt neque sciderunt vestimenta sua rex et omnes servi eius qui audierunt universos sermones istos<BR><FONT size=2>25</FONT>&nbsp;&nbsp;verumtamen Elnathan et Dalaias et Gamarias contradixerunt regi ne conbureret librum et non audivit eos<BR><FONT size=2>26</FONT>&nbsp;&nbsp;et praecepit rex Hieremahel filio Ammelech et Saraiae filio Ezrihel et Selemiae filio Abdehel ut conprehenderent Baruch scribam et Hieremiam prophetam abscondit autem eos Dominus<BR><FONT size=2>27</FONT>&nbsp;&nbsp;et factum est verbum Domini ad Hieremiam postquam conbuserat rex volumen et sermones quos scripserat Baruch ex ore Hieremiae dicens<BR><FONT size=2>28</FONT>&nbsp;&nbsp;rursum tolle volumen aliud et scribe in eo omnes sermones priores qui erant in volumine primo quod conbusit Ioachim rex Iuda<BR><FONT size=2>29</FONT>&nbsp;&nbsp;et ad Ioachim regem Iuda dices haec dicit Dominus tu conbusisti volumen illud dicens quare scripsisti in eo adnuntians festinus veniet rex Babylonis et vastabit terram hanc et cessare faciet ex illa hominem et iumentum<BR><FONT size=2>30</FONT>&nbsp;&nbsp;propterea haec dicit Dominus contra Ioachim regem Iuda non erit ex eo qui sedeat super solium David et cadaver eius proicietur ad aestum per diem et ad gelu per noctem<BR><FONT size=2>31</FONT>&nbsp;&nbsp;et visitabo contra eum et contra semen eius et contra servos eius iniquitates suas et adducam super eos et super habitatores Hierusalem et super viros Iuda omne malum quod locutus sum ad eos et non audierunt<BR><FONT size=2>32</FONT>&nbsp;&nbsp;Hieremias autem tulit volumen aliud et dedit illud Baruch filio Neriae scribae qui scripsit in eo ex ore Hieremiae omnes sermones libri quem conbuserat Ioachim rex Iuda igni et insuper additi sunt sermones multo plures quam ante fuerant 
<P><HR>
<P><A NAME="37"></A><B>CAPUT 37</B><P>
<FONT size=2>1</FONT>&nbsp;&nbsp;et regnavit rex Sedecias filius Iosiae pro Iechonia filio Ioachim quem constituit regem Nabuchodonosor rex Babylonis in terra Iuda<BR><FONT size=2>2</FONT>&nbsp;&nbsp;et non oboedivit ipse et servi eius et populus terrae verbis Domini quae locutus est in manu Hieremiae prophetae<BR><FONT size=2>3</FONT>&nbsp;&nbsp;et misit rex Sedecias Iuchal filium Selemiae et Sophoniam filium Maasiae sacerdotem ad Hieremiam prophetam dicens ora pro nobis Dominum Deum nostrum<BR><FONT size=2>4</FONT>&nbsp;&nbsp;Hieremias autem libere ambulabat in medio populi non enim miserant eum in custodiam carceris igitur exercitus Pharao egressus est Aegyptum et audientes Chaldei qui obsidebant Hierusalem huiuscemodi nuntium recesserunt ab Hierusalem<BR><FONT size=2>5</FONT>&nbsp;&nbsp;et factum est verbum Domini ad Hieremiam prophetam dicens<BR><FONT size=2>6</FONT>&nbsp;&nbsp;haec dicit Dominus Deus Israhel sic dicetis regi Iuda qui misit vos ad me ad interrogandum ecce exercitus Pharaonis qui egressus est vobis in auxilium revertetur in terram suam in Aegyptum<BR><FONT size=2>7</FONT>&nbsp;&nbsp;et redient Chaldei et bellabunt contra civitatem hanc et capient eam et incendent igni<BR><FONT size=2>8</FONT>&nbsp;&nbsp;haec dicit Dominus nolite decipere animas vestras dicentes euntes abibunt et recedent a nobis Chaldei quia non abibunt<BR><FONT size=2>9</FONT>&nbsp;&nbsp;sed et si percusseritis omnem exercitum Chaldeorum qui proeliantur adversum vos et derelicti fuerint ex eis aliqui vulnerati singuli de tentorio suo consurgent et incendent civitatem hanc igni<BR><FONT size=2>10</FONT>&nbsp;&nbsp;ergo cum recessisset exercitus Chaldeorum ab Hierusalem propter exercitum Pharaonis<BR><FONT size=2>11</FONT>&nbsp;&nbsp;egressus est Hieremias de Hierusalem ut iret in terram Beniamin et divideret ibi possessionem in conspectu civium<BR><FONT size=2>12</FONT>&nbsp;&nbsp;cumque pervenisset ad portam Beniamin erat ibi custos portae per vices nomine Hierias filius Selemiae filii Ananiae et adprehendit Hieremiam prophetam dicens ad Chaldeos profugis<BR><FONT size=2>13</FONT>&nbsp;&nbsp;et respondit Hieremias falsum est non fugio ad Chaldeos et non audivit eum sed conprehendit Hierias Hieremiam et adduxit eum ad principes<BR><FONT size=2>14</FONT>&nbsp;&nbsp;quam ob rem irati principes contra Hieremiam caesum eum miserunt in carcerem qui erat in domo Ionathan scribae ipse enim praepositus erat super carcerem<BR><FONT size=2>15</FONT>&nbsp;&nbsp;itaque ingressus est Hieremias in domum laci et in ergastula et sedit ibi Hieremias diebus multis<BR><FONT size=2>16</FONT>&nbsp;&nbsp;mittens autem rex Sedecias tulit eum et interrogavit in domo sua abscondite et dixit putasne est sermo a Domino et dixit Hieremias est et ait in manu regis Babylonis traderis<BR><FONT size=2>17</FONT>&nbsp;&nbsp;et dixit Hieremias ad regem Sedeciam quid peccavi tibi et servis tuis et populo tuo quia misisti me in domum carceris<BR><FONT size=2>18</FONT>&nbsp;&nbsp;ubi sunt prophetae vestri qui prophetabant vobis et dicebant non veniet rex Babylonis super vos et super terram hanc<BR><FONT size=2>19</FONT>&nbsp;&nbsp;nunc ergo audi obsecro domine mi rex valeat deprecatio mea in conspectu tuo et ne me remittas in domum Ionathan scribae ne moriar ibi<BR><FONT size=2>20</FONT>&nbsp;&nbsp;praecepit ergo rex Sedecias ut traderetur Hieremias in vestibulo carceris et daretur ei torta panis cotidie excepto pulmento donec consumerentur omnes panes de civitate et mansit Hieremias in vestibulo carceris 
<P><HR>
<P><A NAME="38"></A><B>CAPUT 38</B><P>
<FONT size=2>1</FONT>&nbsp;&nbsp;audivit autem Saphatias filius Matthan et Gedelias filius Phassur et Iuchal filius Selemiae et Phassur filius Melchiae sermones quos Hieremias loquebatur ad omnem populum dicens<BR><FONT size=2>2</FONT>&nbsp;&nbsp;haec dicit Dominus quicumque manserit in civitate hac morietur gladio et fame et peste qui autem profugerit ad Chaldeos vivet et erit anima eius sospes et vivens<BR><FONT size=2>3</FONT>&nbsp;&nbsp;haec dicit Dominus tradenda tradetur civitas haec in manu exercitus regis Babylonis et capiet eam<BR><FONT size=2>4</FONT>&nbsp;&nbsp;et dixerunt principes regi rogamus ut occidatur homo iste de industria enim dissolvit manus virorum bellantium qui remanserunt in civitate hac et manus universi populi loquens ad eos iuxta verba haec siquidem homo hic non quaerit pacem populi huius sed malum<BR><FONT size=2>5</FONT>&nbsp;&nbsp;et dixit rex Sedecias ecce ipse in manibus vestris est nec enim fas est regem vobis quicquam negare<BR><FONT size=2>6</FONT>&nbsp;&nbsp;tulerunt ergo Hieremiam et proiecerunt eum in lacu Melchiae filii Ammelech qui erat in vestibulo carceris et submiserunt Hieremiam in funibus et in lacum non erat aqua sed lutum descendit itaque Hieremias in caenum<BR><FONT size=2>7</FONT>&nbsp;&nbsp;audivit autem Abdemelech Aethiops vir eunuchus qui erat in domo regis quod misissent Hieremiam in lacum porro rex sedebat in porta Beniamin<BR><FONT size=2>8</FONT>&nbsp;&nbsp;et egressus est Abdemelech de domo regis et locutus est ad regem dicens<BR><FONT size=2>9</FONT>&nbsp;&nbsp;domine mi rex malefecerunt viri isti omnia quaecumque perpetrarunt contra Hieremiam prophetam mittentes eum in lacum ut moriatur ibi fame non sunt enim panes ultra in civitate<BR><FONT size=2>10</FONT>&nbsp;&nbsp;praecepit itaque rex Abdemelech Aethiopi dicens tolle tecum hinc triginta viros et leva Hieremiam prophetam de lacu antequam moriatur<BR><FONT size=2>11</FONT>&nbsp;&nbsp;adsumptis ergo Abdemelech secum viris ingressus est domum regis quae erat sub cellario et tulit inde veteres pannos et antiqua quae conputruerant et submisit ea ad Hieremiam in lacum per funiculos<BR><FONT size=2>12</FONT>&nbsp;&nbsp;dixitque Abdemelech Aethiops ad Hieremiam pone veteres pannos et haec scissa et putrida sub cubitu manuum tuarum et subter funes fecit ergo Hieremias sic<BR><FONT size=2>13</FONT>&nbsp;&nbsp;et extraxerunt Hieremiam funibus et eduxerunt eum de lacu mansit autem Hieremias in vestibulo carceris<BR><FONT size=2>14</FONT>&nbsp;&nbsp;et misit rex Sedecias et tulit ad se Hieremiam prophetam ad ostium tertium quod erat in domo Domini et dixit rex ad Hieremiam interrogo ego te sermonem ne abscondas a me aliquid<BR><FONT size=2>15</FONT>&nbsp;&nbsp;dixit autem Hieremias ad Sedeciam si adnuntiavero tibi numquid non interficies me et si consilium tibi dedero non me audies<BR><FONT size=2>16</FONT>&nbsp;&nbsp;iuravit ergo rex Sedecias Hieremiae clam dicens vivit Dominus qui fecit nobis animam hanc si occidero te et si tradidero te in manu virorum istorum qui quaerunt animam tuam<BR><FONT size=2>17</FONT>&nbsp;&nbsp;et dixit Hieremias ad Sedeciam haec dicit Dominus exercituum Deus Israhel si profectus exieris ad principes regis Babylonis vivet anima tua et civitas haec non succendetur igni et salvus eris tu et domus tua<BR><FONT size=2>18</FONT>&nbsp;&nbsp;si autem non exieris ad principes regis Babylonis tradetur civitas haec in manu Chaldeorum et succendent eam igni et tu non effugies de manu eorum<BR><FONT size=2>19</FONT>&nbsp;&nbsp;et dixit rex Sedecias ad Hieremiam sollicitus sum propter Iudaeos qui transfugerunt ad Chaldeos ne forte tradar in manus eorum et inludant mihi<BR><FONT size=2>20</FONT>&nbsp;&nbsp;respondit autem Hieremias non te tradent audi quaeso vocem Domini quam ego loquor ad te et bene tibi erit et vivet anima tua<BR><FONT size=2>21</FONT>&nbsp;&nbsp;quod si nolueris egredi iste est sermo quem ostendit mihi Dominus<BR><FONT size=2>22</FONT>&nbsp;&nbsp;ecce omnes mulieres quae remanserunt in domo regis Iuda educentur ad principes regis Babylonis et ipsae dicent seduxerunt te et praevaluerunt adversum te viri pacifici tui demerserunt in caeno et lubrico pedes tuos et recesserunt a te<BR><FONT size=2>23</FONT>&nbsp;&nbsp;et omnes uxores tuae et filii tui educentur ad Chaldeos et non effugies manus eorum sed in manu regis Babylonis capieris et civitatem hanc conburet igni<BR><FONT size=2>24</FONT>&nbsp;&nbsp;dixit ergo Sedecias ad Hieremiam nullus sciat verba haec et non morieris<BR><FONT size=2>25</FONT>&nbsp;&nbsp;si autem audierint principes quia locutus sum tecum et venerint ad te et dixerint tibi indica nobis quid locutus sis cum rege ne celes nos et non te interficiemus et quid locutus est tecum rex<BR><FONT size=2>26</FONT>&nbsp;&nbsp;dices ad eos prostravi ego preces meas coram rege ne me reduci iuberet in domum Ionathan et ibi morerer<BR><FONT size=2>27</FONT>&nbsp;&nbsp;venerunt ergo omnes principes ad Hieremiam et interrogaverunt eum et locutus est eis iuxta omnia verba quae praeceperat ei rex et cessaverunt ab eo nihil enim fuerat auditum<BR><FONT size=2>28</FONT>&nbsp;&nbsp;mansit vero Hieremias in vestibulo carceris usque ad diem quo capta est Hierusalem et factum est ut caperetur Hierusalem 
<P><HR>
<P><A NAME="39"></A><B>CAPUT 39</B><P>
<FONT size=2>1</FONT>&nbsp;&nbsp;anno nono Sedeciae regis Iuda mense decimo venit Nabuchodonosor rex Babylonis et omnis exercitus eius ad Hierusalem et obsidebant eam<BR><FONT size=2>2</FONT>&nbsp;&nbsp;undecimo autem anno Sedeciae mense quarto quinta mensis aperta est civitas<BR><FONT size=2>3</FONT>&nbsp;&nbsp;et ingressi sunt omnes principes regis Babylonis et sederunt in porta media Neregel Sereser Semegar Nabu Sarsachim Rabsares Neregel Sereser Rebmag et omnes reliqui principes regis Babylonis<BR><FONT size=2>4</FONT>&nbsp;&nbsp;cumque vidisset eos Sedecias rex Iuda et omnes viri bellatores fugerunt et egressi sunt nocte de civitate per viam horti regis et per portam quae erat inter duos muros et egressi sunt ad viam deserti<BR><FONT size=2>5</FONT>&nbsp;&nbsp;persecutus est autem eos exercitus Chaldeorum et conprehenderunt Sedeciam in campo solitudinis hiericuntinae et captum adduxerunt ad Nabuchodonosor regem Babylonis in Reblatha quae est in terra Emath et locutus est ad eum iudicia<BR><FONT size=2>6</FONT>&nbsp;&nbsp;et occidit rex Babylonis filios Sedeciae in Reblatha in oculis eius et omnes nobiles Iuda occidit rex Babylonis<BR><FONT size=2>7</FONT>&nbsp;&nbsp;oculos quoque Sedeciae eruit et vinxit eum conpedibus ut duceretur in Babylonem<BR><FONT size=2>8</FONT>&nbsp;&nbsp;domum quoque regis et domum vulgi succenderunt Chaldei igni et murum Hierusalem subverterunt<BR><FONT size=2>9</FONT>&nbsp;&nbsp;et reliquias populi quae remanserunt in civitate et perfugas qui transfugerant ad eum et superfluos vulgi qui remanserant transtulit Nabuzardan magister militum in Babylonem<BR><FONT size=2>10</FONT>&nbsp;&nbsp;et de plebe pauperum qui nihil penitus habebant dimisit Nabuzardan magister militum in terra Iuda et dedit eis vineas et cisternas in die illa<BR><FONT size=2>11</FONT>&nbsp;&nbsp;praeceperat autem Nabuchodonosor rex Babylonis de Hieremia Nabuzardan magistro militiae dicens<BR><FONT size=2>12</FONT>&nbsp;&nbsp;tolle illum et pone super eum oculos tuos nihilque ei mali facias sed ut voluerit sic facies ei<BR><FONT size=2>13</FONT>&nbsp;&nbsp;misit ergo Nabuzardan princeps militiae et Nabu et Sesban et Rabsares et Neregel et Sereser et Rebmag et omnes optimates regis Babylonis<BR><FONT size=2>14</FONT>&nbsp;&nbsp;miserunt et tulerunt Hieremiam de vestibulo carceris et tradiderunt eum Godoliae filio Ahicam filii Saphan ut intraret domum et habitaret in populo<BR><FONT size=2>15</FONT>&nbsp;&nbsp;ad Hieremiam autem factus fuerat sermo Domini cum clausus esset in vestibulo carceris dicens<BR><FONT size=2>16</FONT>&nbsp;&nbsp;vade et dic Abdemelech Aethiopi dicens haec dicit Dominus exercituum Deus Israhel ecce ego inducam sermones meos super civitatem hanc in malum et non in bonum et erunt in conspectu tuo in die illa<BR><FONT size=2>17</FONT>&nbsp;&nbsp;et liberabo te in die illa ait Dominus et non traderis in manus virorum quos tu formidas<BR><FONT size=2>18</FONT>&nbsp;&nbsp;sed eruens liberabo te et gladio non cades sed erit tibi anima tua in salutem quia in me habuisti fiduciam ait Dominus 
<P><HR>
<P><A NAME="40"></A><B>CAPUT 40</B><P>
<FONT size=2>1</FONT>&nbsp;&nbsp;sermo qui factus est ad Hieremiam a Domino postquam dimissus est a Nabuzardan magistro militiae de Rama quando tulit eum vinctum catenis in medio omnium qui migrabant de Hierusalem et Iuda et ducebantur in Babylonem<BR><FONT size=2>2</FONT>&nbsp;&nbsp;tollens ergo princeps militiae Hieremiam dixit ad eum Dominus Deus tuus locutus est malum hoc super locum istum<BR><FONT size=2>3</FONT>&nbsp;&nbsp;et adduxit et fecit Dominus sicut locutus est quia peccastis Domino et non audistis vocem eius et factus est vobis sermo hic<BR><FONT size=2>4</FONT>&nbsp;&nbsp;nunc ergo ecce solvi te hodie de catenis quae sunt in manibus tuis si placet tibi ut venias mecum in Babylonem veni et ponam oculos meos super te si autem displicet tibi venire mecum in Babylonem reside ecce omnis terra in conspectu tuo quod elegeris et quo placuerit tibi ut vadas illuc perge<BR><FONT size=2>5</FONT>&nbsp;&nbsp;et mecum noli venire sed habita apud Godoliam filium Ahicam filii Saphan quem praeposuit rex Babylonis civitatibus Iudaeae habita ergo cum eo in medio populi vel quocumque placuerit tibi ut vadas vade dedit quoque ei magister militiae cibaria et munuscula et dimisit eum<BR><FONT size=2>6</FONT>&nbsp;&nbsp;venit autem Hieremias ad Godoliam filium Ahicam in Masphat et habitavit cum eo in medio populi qui relictus fuerat in terra<BR><FONT size=2>7</FONT>&nbsp;&nbsp;cum ergo audissent omnes principes exercitus qui dispersi fuerant per regiones ipsi et socii eorum quod praefecisset rex Babylonis Godoliam filium Ahicam terrae et quod commendasset ei viros et mulieres et parvulos et de pauperibus terrae qui non fuerant translati in Babylonem<BR><FONT size=2>8</FONT>&nbsp;&nbsp;venerunt ad Godoliam in Masphat et Ismahel filius Nathaniae et Iohanan et Ionathan filii Caree et Sareas filius Thenoemeth et filii Offi qui erat de Nethophathi et Iezonias filius Maachathi ipsi et viri eorum<BR><FONT size=2>9</FONT>&nbsp;&nbsp;et iuravit eis Godolias filius Ahicam filii Saphan et comitibus eorum dicens nolite timere servire Chaldeis habitate in terra et servite regi Babylonis et bene erit vobis<BR><FONT size=2>10</FONT>&nbsp;&nbsp;ecce ego habito in Masphat ut respondeam praecepto Chaldeorum qui mittuntur ad nos vos autem colligite vindemiam et messem et oleum et condite in vasis vestris et manete in urbibus vestris quas tenetis<BR><FONT size=2>11</FONT>&nbsp;&nbsp;sed et omnes Iudaei qui erant in Moab et in filiis Ammon et in Idumea et in universis regionibus audito quod dedisset rex Babylonis reliquias in Iudaeam et quod praeposuisset super eos Godoliam filium Ahicam filii Saphan<BR><FONT size=2>12</FONT>&nbsp;&nbsp;reversi sunt inquam omnes Iudaei de universis locis ad quae profugerant et venerunt in terram Iuda ad Godoliam in Masphat et collegerunt vinum et messem multam nimis<BR><FONT size=2>13</FONT>&nbsp;&nbsp;Iohanan autem filius Caree et omnes principes exercitus qui dispersi erant in regionibus venerunt ad Godoliam in Masphat<BR><FONT size=2>14</FONT>&nbsp;&nbsp;et dixerunt ei scito quia Baalis rex filiorum Ammon misit Ismahel filium Nathaniae percutere animam tuam et non credidit eis Godolias filius Ahicam<BR><FONT size=2>15</FONT>&nbsp;&nbsp;Iohanan vero filius Caree dixit ad Godoliam seorsum in Masphat loquens ibo et percutiam Ismahel filium Nathaniae nullo sciente ne interficiat animam tuam et dissipentur omnes Iudaei qui congregati sunt ad te et peribunt reliquiae Iuda<BR><FONT size=2>16</FONT>&nbsp;&nbsp;et ait Godolias filius Ahicam ad Iohanan filium Caree noli facere verbum hoc falsum enim tu loqueris de Ismahel 
<P><HR>
<P><A NAME="41"></A><B>CAPUT 41</B><P>
<FONT size=2>1</FONT>&nbsp;&nbsp;et factum est in mense septimo venit Ismahel filius Nathaniae filii Elisama de semine regali et optimates regis et decem viri cum eo ad Godoliam filium Ahicam in Masphat et comederunt ibi panes simul in Masphat<BR><FONT size=2>2</FONT>&nbsp;&nbsp;surrexit autem Ismahel filius Nathaniae et decem viri qui erant cum eo et percusserunt Godoliam filium Ahicam filii Saphan gladio et interfecerunt eum quem praefecerat rex Babylonis terrae<BR><FONT size=2>3</FONT>&nbsp;&nbsp;omnes quoque Iudaeos qui erant cum Godolia in Masphat et Chaldeos qui repperti sunt ibi et viros bellatores percussit Ismahel<BR><FONT size=2>4</FONT>&nbsp;&nbsp;secundo autem die postquam occiderat Godoliam nullo adhuc sciente<BR><FONT size=2>5</FONT>&nbsp;&nbsp;venerunt viri de Sychem et de Silo et de Samaria octoginta viri rasi barbam et scissis vestibus et squalentes munera et tus habebant in manu ut offerrent in domo Domini<BR><FONT size=2>6</FONT>&nbsp;&nbsp;egressus ergo Ismahel filius Nathaniae in occursum eorum de Masphat incedens et plorans ibat cum autem occurrisset eis dixit ad eos venite ad Godoliam filium Ahicam<BR><FONT size=2>7</FONT>&nbsp;&nbsp;qui cum venissent ad medium civitatis interfecit eos Ismahel filius Nathaniae circa medium laci ipse et viri qui erant cum eo<BR><FONT size=2>8</FONT>&nbsp;&nbsp;decem autem viri repperti sunt inter eos qui dixerunt ad Ismahel noli occidere nos quia habemus thesauros in agro frumenti et hordei et olei et mellis et cessavit et non interfecit eos cum fratribus suis<BR><FONT size=2>9</FONT>&nbsp;&nbsp;lacus autem in quem proiecerat Ismahel omnia cadavera virorum quos percussit propter Godoliam ipse est quem fecit rex Asa propter Baasa regem Israhel ipsum replevit Ismahel filius Nathaniae occisis<BR><FONT size=2>10</FONT>&nbsp;&nbsp;et captivas duxit Ismahel omnes reliquias populi qui erant in Masphat filias regis et universum populum qui remanserat in Masphat quos commendarat Nabuzardan princeps militiae Godoliae filio Ahicam et cepit eos Ismahel filius Nathaniae et abiit ut transiret ad filios Ammon<BR><FONT size=2>11</FONT>&nbsp;&nbsp;audivit autem Iohanan filius Caree et omnes principes bellatorum qui erant cum eo omne malum quod fecerat Ismahel filius Nathaniae<BR><FONT size=2>12</FONT>&nbsp;&nbsp;et adsumptis universis viris profecti sunt ut bellarent adversum Ismahel filium Nathaniae et invenerunt eum ad aquas Multas quae sunt in Gabaon<BR><FONT size=2>13</FONT>&nbsp;&nbsp;cumque vidisset omnis populus qui erat cum Ismahel Iohanan filium Caree et universos principes bellatorum qui erant cum eo laetati sunt<BR><FONT size=2>14</FONT>&nbsp;&nbsp;et reversus est omnis populus quem ceperat Ismahel in Masphat reversusque abiit ad Iohanan filium Caree<BR><FONT size=2>15</FONT>&nbsp;&nbsp;Ismahel autem filius Nathaniae fugit cum octo viris a facie Iohanan et abiit ad filios Ammon<BR><FONT size=2>16</FONT>&nbsp;&nbsp;tulit ergo Iohanan filius Caree et omnes principes bellatorum qui erant cum eo universas reliquias vulgi quas reduxerat ab Ismahel filio Nathaniae de Masphat postquam percussit Godoliam filium Ahicam fortes viros ad proelium et mulieres et pueros et eunuchos quos reduxerat de Gabaon<BR><FONT size=2>17</FONT>&nbsp;&nbsp;et abierunt et sederunt peregrinantes in Chamaam quae est iuxta Bethleem ut pergerent et introirent Aegyptum<BR><FONT size=2>18</FONT>&nbsp;&nbsp;a facie Chaldeorum timebant enim eos quia percusserat Ismahel filius Nathaniae Godoliam filium Ahicam quem praeposuerat rex Babylonis in terra Iuda 
<P><HR>
<P><A NAME="42"></A><B>CAPUT 42</B><P>
<FONT size=2>1</FONT>&nbsp;&nbsp;et accesserunt omnes principes bellatorum et Iohanan filius Caree et Iezonias filius Osaiae et reliquum vulgus a parvo usque ad magnum<BR><FONT size=2>2</FONT>&nbsp;&nbsp;dixeruntque ad Hieremiam prophetam cadat oratio nostra in conspectu tuo et ora pro nobis ad Dominum Deum tuum pro universis reliquiis istis quia derelicti sumus pauci de pluribus sicut oculi tui nos intuentur<BR><FONT size=2>3</FONT>&nbsp;&nbsp;et adnuntiet nobis Dominus Deus tuus viam per quam pergamus et verbum quod faciamus<BR><FONT size=2>4</FONT>&nbsp;&nbsp;dixit autem ad eos Hieremias propheta audivi ecce ego oro ad Dominum Deum vestrum secundum verba vestra omne verbum quodcumque responderit mihi indicabo vobis nec celabo vos quicquam<BR><FONT size=2>5</FONT>&nbsp;&nbsp;et illi dixerunt ad Hieremiam sit Dominus inter nos testis veritatis et fidei si non iuxta omne verbum in quo miserit te Dominus Deus tuus ad nos sic faciemus<BR><FONT size=2>6</FONT>&nbsp;&nbsp;sive bonum est sive malum voci Domini Dei nostri ad quem mittimus te oboediemus ut bene sit nobis cum audierimus vocem Domini Dei nostri<BR><FONT size=2>7</FONT>&nbsp;&nbsp;cum autem conpleti essent decem dies factum est verbum Domini ad Hieremiam<BR><FONT size=2>8</FONT>&nbsp;&nbsp;vocavitque Iohanan filium Caree et omnes principes bellatorum qui erant cum eo et universum populum a minimo usque ad magnum<BR><FONT size=2>9</FONT>&nbsp;&nbsp;et dixit ad eos haec dicit Dominus Deus Israhel ad quem misistis me ut prosternerem preces vestras in conspectu eius<BR><FONT size=2>10</FONT>&nbsp;&nbsp;si quiescentes manseritis in terra hac aedificabo vos et non destruam plantabo et non evellam iam enim placatus sum super malo quod feci vobis<BR><FONT size=2>11</FONT>&nbsp;&nbsp;nolite timere a facie regis Babylonis quem vos pavidi formidatis nolite eum metuere dicit Dominus quia vobiscum sum ego ut salvos faciam vos et eruam de manu eius<BR><FONT size=2>12</FONT>&nbsp;&nbsp;et dabo vobis misericordiam et miserebor vestri et habitare vos faciam in terra vestra<BR><FONT size=2>13</FONT>&nbsp;&nbsp;si autem dixeritis vos non habitabimus in terra ista nec audiemus vocem Domini Dei nostri<BR><FONT size=2>14</FONT>&nbsp;&nbsp;dicentes nequaquam sed ad terram Aegypti pergemus ubi non videbimus bellum et clangorem tubae non audiemus et famem non sustinebimus et ibi habitabimus<BR><FONT size=2>15</FONT>&nbsp;&nbsp;propter hoc nunc audite verbum Domini reliquiae Iuda haec dicit Dominus exercituum Deus Israhel si posueritis faciem vestram ut ingrediamini Aegyptum et intraveritis ut ibi habitetis<BR><FONT size=2>16</FONT>&nbsp;&nbsp;gladium quem vos formidatis ibi conprehendet vos in terra Aegypti et fames pro qua estis solliciti adherebit vobis in Aegypto et ibi moriemini<BR><FONT size=2>17</FONT>&nbsp;&nbsp;omnesque viri qui posuerint faciem suam ut ingrediantur Aegyptum et habitent ibi morientur gladio et fame et peste nullus de eis remanebit nec effugient a facie mali quod ego adferam super eos<BR><FONT size=2>18</FONT>&nbsp;&nbsp;quia haec dicit Dominus exercituum Deus Israhel sicut conflatus est furor meus et indignatio mea super habitatores Hierusalem sic conflabitur indignatio mea super vos cum ingressi fueritis Aegyptum et eritis in iusiurandum et in stuporem et in maledictum et in obprobrium et nequaquam ultra videbitis locum istum<BR><FONT size=2>19</FONT>&nbsp;&nbsp;verbum Domini super vos reliquiae Iuda nolite intrare Aegyptum scientes scietis quia obtestatus sum vobis hodie<BR><FONT size=2>20</FONT>&nbsp;&nbsp;quia decepistis animas vestras vos enim misistis me ad Dominum Deum nostrum dicentes ora pro nobis ad Dominum Deum nostrum et iuxta omnia quaecumque dixerit tibi Dominus Deus noster sic adnuntia nobis et faciemus<BR><FONT size=2>21</FONT>&nbsp;&nbsp;et adnuntiavi vobis hodie et non audistis vocem Domini Dei vestri super universis pro quibus misit me ad vos<BR><FONT size=2>22</FONT>&nbsp;&nbsp;nunc ergo scientes scietis quia gladio et fame et peste moriemini in loco ad quem voluistis intrare ut habitaretis ibi 
<P><HR>
<P><A NAME="43"></A><B>CAPUT 43</B><P>
<FONT size=2>1</FONT>&nbsp;&nbsp;factum est autem cum conplesset Hieremias loquens ad populum universos sermones Domini Dei eorum pro quibus miserat eum Dominus Deus eorum ad illos omnia verba haec<BR><FONT size=2>2</FONT>&nbsp;&nbsp;dixit Azarias filius Osaiae et Iohanan filius Caree et omnes viri superbi dicentes ad Hieremiam mendacium tu loqueris non misit te Dominus Deus noster dicens ne ingrediamini Aegyptum ut habitetis illuc<BR><FONT size=2>3</FONT>&nbsp;&nbsp;sed Baruch filius Neriae incitat te adversum nos ut tradat nos in manibus Chaldeorum ut interficiat nos et transduci faciat in Babylonem<BR><FONT size=2>4</FONT>&nbsp;&nbsp;et non audivit Iohanan filius Caree et omnes principes bellatorum et universus populus vocem Domini ut maneret in terra Iuda<BR><FONT size=2>5</FONT>&nbsp;&nbsp;sed tollens Iohanan filius Caree et universi principes bellatorum universos reliquiarum Iuda qui reversi fuerant de cunctis gentibus ad quas fuerant ante dispersi ut habitarent in terra Iuda<BR><FONT size=2>6</FONT>&nbsp;&nbsp;viros et mulieres et parvulos et filias regis et omnem animam quam reliquerat Nabuzardan princeps militiae cum Godolia filio Ahicam filii Saphan et Hieremiam prophetam et Baruch filium Neriae<BR><FONT size=2>7</FONT>&nbsp;&nbsp;et ingressi sunt terram Aegypti quia non oboedierunt voci Domini et venerunt usque ad Tafnas<BR><FONT size=2>8</FONT>&nbsp;&nbsp;et factus est sermo Domini ad Hieremiam in Tafnis dicens<BR><FONT size=2>9</FONT>&nbsp;&nbsp;sume in manu tua lapides grandes et absconde eos in crypta quae est sub muro latericio in porta domus Pharaonis in Tafnis cernentibus viris iudaeis<BR><FONT size=2>10</FONT>&nbsp;&nbsp;et dices ad eos haec dicit Dominus exercituum Deus Israhel ecce ego mittam et adsumam Nabuchodonosor regem Babylonis servum meum et ponam thronum eius super lapides istos quos abscondi et statuet solium suum super eos<BR><FONT size=2>11</FONT>&nbsp;&nbsp;veniensque percutiet terram Aegypti quos in morte in morte et quos in captivitate in captivitate et quos in gladio in gladio<BR><FONT size=2>12</FONT>&nbsp;&nbsp;et succendet ignem in delubris deorum Aegypti et conburet ea et captivos ducet illos et amicietur terra Aegypti sicut amicitur pastor pallio suo et egredietur inde in pace<BR><FONT size=2>13</FONT>&nbsp;&nbsp;et conteret statuas domus Solis quae sunt in terra Aegypti et delubra deorum Aegypti conburet igni 
<P><HR>
<P><A NAME="44"></A><B>CAPUT 44</B><P>
<FONT size=2>1</FONT>&nbsp;&nbsp;verbum quod factum est ad Hieremiam ad omnes Iudaeos qui habitant in terra Aegypti habitantes in Magdolo et in Tafnis et in Memphis et in terra Fatures dicens<BR><FONT size=2>2</FONT>&nbsp;&nbsp;haec dicit Dominus exercituum Deus Israhel vos vidistis omne malum istud quod adduxi super Hierusalem et super omnes urbes Iuda et ecce sunt desertae hodie et non est in eis habitator<BR><FONT size=2>3</FONT>&nbsp;&nbsp;propter malitiam quam fecerunt ut me ad iracundiam provocarent et irent et sacrificarent et colerent deos alienos quos nesciebant et illi et vos et patres vestri<BR><FONT size=2>4</FONT>&nbsp;&nbsp;et misi ad vos omnes servos meos prophetas de nocte consurgens mittensque et dicens nolite facere verbum abominationis huius quam odi<BR><FONT size=2>5</FONT>&nbsp;&nbsp;et non audierunt nec inclinaverunt aurem suam ut converterentur a malis suis et non sacrificarent diis alienis<BR><FONT size=2>6</FONT>&nbsp;&nbsp;et conflata est indignatio mea et furor meus et succensa est in civitatibus Iuda et in plateis Hierusalem et versae sunt in solitudinem et vastitatem secundum diem hanc<BR><FONT size=2>7</FONT>&nbsp;&nbsp;et nunc haec dicit Dominus exercituum Deus Israhel quare vos facitis malum grande contra animas vestras ut intereat ex vobis vir et mulier parvulus et lactans de medio Iudae nec relinquatur vobis quicquam residuum<BR><FONT size=2>8</FONT>&nbsp;&nbsp;provocantes me in operibus manuum vestrarum sacrificando diis alienis in terra Aegypti in quam ingressi estis ut habitetis ibi et dispereatis et sitis in maledictionem et in obprobrium cunctis gentibus terrae<BR><FONT size=2>9</FONT>&nbsp;&nbsp;numquid obliti estis mala patrum vestrorum et mala regum Iuda et mala uxorum eius et mala vestra et mala uxorum vestrarum quae fecerunt in terra Iuda et in regionibus Hierusalem<BR><FONT size=2>10</FONT>&nbsp;&nbsp;non sunt mundati usque ad diem hanc et non timuerunt et non ambulaverunt in lege et in praeceptis meis quae dedi coram vobis et coram patribus vestris<BR><FONT size=2>11</FONT>&nbsp;&nbsp;ideo haec dicit Dominus exercituum Deus Israhel ecce ego pono faciem meam in vobis in malum et disperdam omnem Iudam<BR><FONT size=2>12</FONT>&nbsp;&nbsp;et adsumam reliquias Iudae qui posuerunt facies suas ut ingrederentur terram Aegypti et habitarent ibi et consumentur omnes in terra Aegypti cadent in gladio et in fame consumentur a minimo usque ad maximum in gladio et in fame morientur et erunt in iusiurandum et in miraculum et in maledictionem et in obprobrium<BR><FONT size=2>13</FONT>&nbsp;&nbsp;et visitabo habitatores terrae Aegypti sicut visitavi super Hierusalem in gladio et in fame et in peste<BR><FONT size=2>14</FONT>&nbsp;&nbsp;et non erit qui effugiat et sit residuus de reliquiis Iudaeorum qui vadunt ut peregrinentur in terra Aegypti et revertantur in terram Iuda ad quam ipsi elevant animas suas ut revertantur et habitent ibi non revertentur nisi qui fugerint<BR><FONT size=2>15</FONT>&nbsp;&nbsp;responderunt autem Hieremiae omnes viri scientes quod sacrificarent uxores eorum diis alienis et universae mulieres quarum stabat multitudo grandis et omnis populus habitantium in terra Aegypti in Fatures dicens<BR><FONT size=2>16</FONT>&nbsp;&nbsp;sermonem quem locutus es ad nos in nomine Domini non audiemus ex te<BR><FONT size=2>17</FONT>&nbsp;&nbsp;sed facientes faciemus omne verbum quod egreditur de ore nostro ut sacrificemus Reginae caeli et libemus ei libamina sicut fecimus nos et patres nostri reges nostri et principes nostri in urbibus Iuda et in plateis Hierusalem et saturati sumus panibus et bene nobis erat malumque non vidimus<BR><FONT size=2>18</FONT>&nbsp;&nbsp;ex eo autem quo cessavimus sacrificare Reginae caeli et libare ei libamina indigemus omnibus et gladio et fame consumpti sumus<BR><FONT size=2>19</FONT>&nbsp;&nbsp;quod si nos sacrificamus Reginae caeli et libamus ei libamina numquid sine viris nostris fecimus ei placentas ad colendum eam et liba libandi<BR><FONT size=2>20</FONT>&nbsp;&nbsp;et dixit Hieremias ad omnem populum adversum viros et adversum mulieres et adversum universam plebem qui responderant ei verbum dicens<BR><FONT size=2>21</FONT>&nbsp;&nbsp;numquid non sacrificium quod sacrificastis in civitatibus Iuda et in plateis Hierusalem vos et patres vestri reges vestri et principes vestri et populus terrae horum recordatus est Dominus et ascendit super cor eius<BR><FONT size=2>22</FONT>&nbsp;&nbsp;et non poterat Dominus ultra portare propter malitiam studiorum vestrorum et propter abominationes quas fecistis et facta est terra vestra in desolationem et in stuporem et in maledictum eo quod non sit habitator sicut est dies haec<BR><FONT size=2>23</FONT>&nbsp;&nbsp;propterea quod sacrificaveritis idolis et peccaveritis Domino et non audieritis vocem Domini et in lege et in praeceptis et in testimoniis eius non ambulaveritis idcirco evenerunt vobis mala haec sicut est dies haec<BR><FONT size=2>24</FONT>&nbsp;&nbsp;dixit autem Hieremias ad omnem populum et ad universas mulieres audite verbum Domini omnis Iuda qui estis in terra Aegypti<BR><FONT size=2>25</FONT>&nbsp;&nbsp;haec inquit Dominus exercituum Deus Israhel dicens vos et uxores vestrae locuti estis ore vestro et manibus vestris implestis dicentes faciamus vota nostra quae vovimus ut sacrificemus Reginae caeli et libemus ei libamina implestis vota vestra et opere perpetrastis ea<BR><FONT size=2>26</FONT>&nbsp;&nbsp;ideo audite verbum Domini omnis Iuda qui habitatis in terra Aegypti ecce ego iuravi in nomine meo magno ait Dominus quia nequaquam ultra nomen meum vocabitur ex ore omnis viri iudaei dicentis vivit Dominus Deus in omni terra Aegypti<BR><FONT size=2>27</FONT>&nbsp;&nbsp;ecce ego vigilabo super eos in malum et non in bonum et consumentur omnes viri Iuda qui sunt in terra Aegypti gladio et fame donec penitus consumantur<BR><FONT size=2>28</FONT>&nbsp;&nbsp;et qui fugerint gladium revertentur de terra Aegypti in terram Iuda viri pauci et scient omnes reliquiae Iuda ingredientium terram Aegypti ut habitent ibi cuius sermo conpleatur meus an illorum<BR><FONT size=2>29</FONT>&nbsp;&nbsp;et hoc vobis signum ait Dominus quod visitem ego super vos in loco isto ut sciatis quia vere conplebuntur sermones mei contra vos in malum<BR><FONT size=2>30</FONT>&nbsp;&nbsp;haec dicit Dominus ecce ego tradam Pharaonem Efree regem Aegypti in manu inimicorum eius et in manu quaerentium animam illius sicut tradidi Sedeciam regem Iuda in manu Nabuchodonosor regis Babylonis inimici sui et quaerentis animam eius 
<P><HR>
<P><A NAME="45"></A><B>CAPUT 45</B><P>
<FONT size=2>1</FONT>&nbsp;&nbsp;verbum quod locutus est Hieremias propheta ad Baruch filium Neri cum scripsisset verba haec in libro de ore Hieremiae anno quarto Ioachim filii Iosiae regis Iuda dicens<BR><FONT size=2>2</FONT>&nbsp;&nbsp;haec dicit Dominus Deus Israhel ad te Baruch<BR><FONT size=2>3</FONT>&nbsp;&nbsp;dixisti vae misero mihi quoniam addidit Dominus dolorem dolori meo laboravi in gemitu meo et requiem non inveni<BR><FONT size=2>4</FONT>&nbsp;&nbsp;haec dices ad eum sic dicit Dominus ecce quos aedificavi ego destruo et quos plantavi ego evello et universam terram hanc<BR><FONT size=2>5</FONT>&nbsp;&nbsp;et tu quaeris tibi grandia noli quaerere quia ecce ego adducam malum super omnem carnem ait Dominus et dabo tibi animam tuam in salutem in omnibus locis ad quaecumque perrexeris 
<P><HR>
<P><A NAME="46"></A><B>CAPUT 46</B><P>
<FONT size=2>1</FONT>&nbsp;&nbsp;quod factum est verbum Domini ad Hieremiam prophetam contra gentes<BR><FONT size=2>2</FONT>&nbsp;&nbsp;ad Aegyptum adversum exercitum Pharaonis Nechao regis Aegypti qui erat iuxta flumen Eufraten in Charchamis quem percussit Nabuchodonosor rex Babylonis in quarto anno Ioachim filii Iosiae regis Iuda<BR><FONT size=2>3</FONT>&nbsp;&nbsp;praeparate scutum et clypeum et procedite ad bellum<BR><FONT size=2>4</FONT>&nbsp;&nbsp;iungite equos et ascendite equites state in galeis polite lanceas induite vos loricis<BR><FONT size=2>5</FONT>&nbsp;&nbsp;quid igitur vidi ipsos pavidos et terga vertentes fortes eorum caesos fugerunt conciti nec respexerunt terror undique ait Dominus<BR><FONT size=2>6</FONT>&nbsp;&nbsp;non fugiat velox nec salvari se putet fortis ad aquilonem iuxta flumen Eufraten victi sunt et ruerunt<BR><FONT size=2>7</FONT>&nbsp;&nbsp;quis est iste qui quasi flumen ascendit et veluti fluviorum intumescunt gurgites eius<BR><FONT size=2>8</FONT>&nbsp;&nbsp;Aegyptus fluminis instar ascendet et velut flumina movebuntur fluctus eius et dicet ascendens operiam terram perdam civitatem et habitatores eius<BR><FONT size=2>9</FONT>&nbsp;&nbsp;ascendite equos et exultate in curribus et procedant fortes Aethiopia et Lybies tenentes scutum et Lydii arripientes et iacientes sagittas<BR><FONT size=2>10</FONT>&nbsp;&nbsp;dies autem ille Domini Dei exercituum dies ultionis ut sumat vindictam de inimicis suis devorabit gladius et saturabitur et inebriabitur sanguine eorum victima enim Domini exercituum in terra aquilonis iuxta flumen Eufraten<BR><FONT size=2>11</FONT>&nbsp;&nbsp;ascende in Galaad et tolle resinam virgo filia Aegypti frustra multiplicas medicamina sanitas non erit tibi<BR><FONT size=2>12</FONT>&nbsp;&nbsp;audierunt gentes ignominiam tuam et ululatus tuus replevit terram quia fortis inpegit in fortem ambo pariter conciderunt<BR><FONT size=2>13</FONT>&nbsp;&nbsp;verbum quod locutus est Dominus ad Hieremiam prophetam super eo quod venturus esset Nabuchodonosor rex Babylonis et percussurus terram Aegypti<BR><FONT size=2>14</FONT>&nbsp;&nbsp;adnuntiate Aegypto et auditum facite Magdolo et resonet in Memphis et in Tafnis dicite sta et praepara te quia devoravit gladius ea quae per circuitum tuum sunt<BR><FONT size=2>15</FONT>&nbsp;&nbsp;quare conputruit fortis tuus non stetit quoniam Dominus subvertit eum<BR><FONT size=2>16</FONT>&nbsp;&nbsp;multiplicavit ruentes ceciditque vir ad proximum suum et dicent surge et revertamur ad populum nostrum et ad terram nativitatis nostrae a facie gladii columbae<BR><FONT size=2>17</FONT>&nbsp;&nbsp;vocate nomen Pharao regis Aegypti Tumultum adduxit tempus<BR><FONT size=2>18</FONT>&nbsp;&nbsp;vivo ego inquit Rex Dominus exercituum nomen eius quoniam sicut Thabor in montibus et sicut Carmelus in mari veniet<BR><FONT size=2>19</FONT>&nbsp;&nbsp;vasa transmigrationis fac tibi habitatrix filia Aegypti quia Memphis in solitudinem erit et deseretur inhabitabilis<BR><FONT size=2>20</FONT>&nbsp;&nbsp;vitula eligans atque formonsa Aegyptus stimulator ab aquilone veniet ei<BR><FONT size=2>21</FONT>&nbsp;&nbsp;mercennarii quoque eius qui versabantur in medio eius quasi vituli saginati versi sunt et fugerunt simul nec stare potuerunt quia dies interfectionis eorum venit super eos tempus visitationis eorum<BR><FONT size=2>22</FONT>&nbsp;&nbsp;vox eius quasi aeris sonabit quoniam cum exercitu properabunt et cum securibus venient ei quasi ligna caedentes<BR><FONT size=2>23</FONT>&nbsp;&nbsp;succiderunt saltum eius ait Dominus qui supputari non potest multiplicati sunt super lucustas et non est eis numerus<BR><FONT size=2>24</FONT>&nbsp;&nbsp;confusa est filia Aegypti et tradita in manu populi aquilonis<BR><FONT size=2>25</FONT>&nbsp;&nbsp;dixit Dominus exercituum Deus Israhel ecce ego visitabo super tumultum Alexandriae et super Pharao et super Aegyptum et super deos eius et super reges eius et super Pharao et super eos qui confidunt in eo<BR><FONT size=2>26</FONT>&nbsp;&nbsp;et dabo eos in manu quaerentium animam eorum et in manu Nabuchodonosor regis Babylonis et in manu servorum eius et post haec habitabitur sicut diebus pristinis ait Dominus<BR><FONT size=2>27</FONT>&nbsp;&nbsp;et tu ne timeas serve meus Iacob et ne paveas Israhel quia ecce ego salvum te faciam de longinquo et semen tuum de terra captivitatis suae et revertetur Iacob et quiescet et prosperabitur et non erit qui exterreat eum<BR><FONT size=2>28</FONT>&nbsp;&nbsp;et tu noli timere serve meus Iacob ait Dominus quia tecum ego sum quia consumam ego cunctas gentes ad quas eieci te te vero non consumam sed castigabo te in iudicio nec quasi innocenti parcam tibi 
<P><HR>
<P><A NAME="47"></A><B>CAPUT 47</B><P>
<FONT size=2>1</FONT>&nbsp;&nbsp;quod factum est verbum Domini ad Hieremiam prophetam contra Palestinos antequam percuteret Pharao Gazam<BR><FONT size=2>2</FONT>&nbsp;&nbsp;haec dicit Dominus ecce aquae ascendunt ab aquilone et erunt quasi torrens inundans et operient terram et plenitudinem eius urbem et habitatores eius clamabunt homines et ululabit omnis habitator terrae<BR><FONT size=2>3</FONT>&nbsp;&nbsp;ab strepitu pompae armorum et bellatorum eius a commotione quadrigarum eius et multitudine rotarum illius non respexerunt patres filios manibus dissolutis<BR><FONT size=2>4</FONT>&nbsp;&nbsp;pro adventu diei in quo vastabuntur omnes Philisthim et dissipabitur Tyrus et Sidon cum omnibus reliquis auxiliis suis depopulatus est enim Dominus Palestinos reliquias insulae Cappadociae<BR><FONT size=2>5</FONT>&nbsp;&nbsp;venit calvitium super Gazam conticuit Ascalon et reliquiae vallis earum usquequo concideris<BR><FONT size=2>6</FONT>&nbsp;&nbsp;o mucro Domini usquequo non quiescis ingredere in vaginam tuam refrigerare et sile<BR><FONT size=2>7</FONT>&nbsp;&nbsp;quomodo quiescet cum Dominus praeceperit ei adversus Ascalonem et adversus maritimas eius regiones ibique condixerit illi 
<P><HR>
<P><A NAME="48"></A><B>CAPUT 48</B><P>
<FONT size=2>1</FONT>&nbsp;&nbsp;ad Moab haec dicit Dominus exercituum Deus Israhel vae super Nabo quoniam vastata est et confusa capta est Cariathaim confusa est fortis et tremuit<BR><FONT size=2>2</FONT>&nbsp;&nbsp;non est ultra exultatio in Moab contra Esebon cogitaverunt malum venite et disperdamus eam de gente ergo silens conticesces sequeturque te gladius<BR><FONT size=2>3</FONT>&nbsp;&nbsp;vox clamoris de Oronaim vastitas et contritio magna<BR><FONT size=2>4</FONT>&nbsp;&nbsp;contrita est Moab adnuntiate clamorem parvulis eius<BR><FONT size=2>5</FONT>&nbsp;&nbsp;per ascensum enim Luaith plorans ascendet in fletu quoniam in descensu Oronaim hostes ululatum contritionis audierunt<BR><FONT size=2>6</FONT>&nbsp;&nbsp;fugite salvate animas vestras et eritis quasi myrice in deserto<BR><FONT size=2>7</FONT>&nbsp;&nbsp;pro eo enim quod habuisti fiduciam in munitionibus tuis et in thesauris tuis tu quoque capieris et ibit Chamos in transmigrationem sacerdotes eius et principes eius simul<BR><FONT size=2>8</FONT>&nbsp;&nbsp;et veniet praedo ad omnem urbem et urbs nulla salvabitur et peribit vallis et dissipabuntur campestria quoniam dixit Dominus<BR><FONT size=2>9</FONT>&nbsp;&nbsp;date florem Moab quia floriens egredietur et civitates eius desertae erunt et inhabitabiles<BR><FONT size=2>10</FONT>&nbsp;&nbsp;maledictus qui facit opus Domini fraudulenter et maledictus qui prohibet gladium suum a sanguine<BR><FONT size=2>11</FONT>&nbsp;&nbsp;fertilis fuit Moab ab adulescentia sua et requievit in fecibus suis nec transfusus est de vase in vas et in transmigrationem non abiit idcirco permansit gustus eius in eo et odor eius non est inmutatus<BR><FONT size=2>12</FONT>&nbsp;&nbsp;propterea ecce dies veniunt dicit Dominus et mittam ei ordinatores et stratores laguncularum et sternent eum et vasa eius exhaurient et lagoenas eorum conlident<BR><FONT size=2>13</FONT>&nbsp;&nbsp;et confundetur Moab a Chamos sicut confusa est domus Israhel a Bethel in qua habebat fiduciam<BR><FONT size=2>14</FONT>&nbsp;&nbsp;quomodo dicitis fortes sumus et viri robusti ad proeliandum<BR><FONT size=2>15</FONT>&nbsp;&nbsp;vastata est Moab et civitates illius ascenderunt et electi iuvenes eius descenderunt in occisionem ait Rex Dominus exercituum nomen ei<BR><FONT size=2>16</FONT>&nbsp;&nbsp;prope est interitus Moab ut veniat et malum eius velociter adcurret nimis<BR><FONT size=2>17</FONT>&nbsp;&nbsp;consolamini eum omnes qui estis in circuitu eius et universi qui scitis nomen eius dicite quomodo confracta est virga fortis baculus gloriosus<BR><FONT size=2>18</FONT>&nbsp;&nbsp;descende de gloria et sede in siti habitatio filiae Dibon quoniam vastator Moab ascendet ad te dissipabit munitiones tuas<BR><FONT size=2>19</FONT>&nbsp;&nbsp;in via sta et prospice habitatio Aroer interroga fugientem et eum qui evasit dic quid accidit<BR><FONT size=2>20</FONT>&nbsp;&nbsp;confusus est Moab quoniam victus est ululate et clamate adnuntiate in Arnon quoniam vastata est Moab<BR><FONT size=2>21</FONT>&nbsp;&nbsp;et iudicium venit ad terram campestrem super Helon et super Iaesa et super Mefath<BR><FONT size=2>22</FONT>&nbsp;&nbsp;et super Dibon et super Nabo et super domum Deblathaim<BR><FONT size=2>23</FONT>&nbsp;&nbsp;et super Cariathaim et super Bethgamul et super Bethmaon<BR><FONT size=2>24</FONT>&nbsp;&nbsp;et super Carioth et super Bosra et super omnes civitates terrae Moab quae longe et quae prope sunt<BR><FONT size=2>25</FONT>&nbsp;&nbsp;abscisum est cornu Moab et brachium eius contritum est ait Dominus<BR><FONT size=2>26</FONT>&nbsp;&nbsp;inebriate eum quoniam contra Dominum erectus est et adlidet manum Moab in vomitu suo et erit in derisum etiam ipse<BR><FONT size=2>27</FONT>&nbsp;&nbsp;fuit enim in derisum tibi Israhel quasi inter fures repperisses eum propter verba ergo tua quae adversum illum locutus es captivus duceris<BR><FONT size=2>28</FONT>&nbsp;&nbsp;relinquite civitates et habitate in petra habitatores Moab et estote quasi columba nidificans in summo ore foraminis<BR><FONT size=2>29</FONT>&nbsp;&nbsp;audivimus superbiam Moab superbus est valde sublimitatem eius et arrogantiam et superbiam et altitudinem cordis illius<BR><FONT size=2>30</FONT>&nbsp;&nbsp;ego scio ait Dominus iactantiam eius et quod non sit iuxta eam virtus eius nec iuxta quod poterat conata sit facere<BR><FONT size=2>31</FONT>&nbsp;&nbsp;ideo super Moab heiulabo et ad Moab universam clamabo ad viros muri fictilis lamentantes<BR><FONT size=2>32</FONT>&nbsp;&nbsp;de planctu Iazer plorabo tibi vinea Sobema propagines tuae transierunt mare usque ad mare Iazer pervenerunt super messem tuam et vindemiam tuam praedo inruit<BR><FONT size=2>33</FONT>&nbsp;&nbsp;ablata est laetitia et exultatio de Carmelo et de terra Moab et vinum de torcularibus sustuli nequaquam calcator uvae solitum celeuma cantabit<BR><FONT size=2>34</FONT>&nbsp;&nbsp;de clamore Esebon usque Eleale et Iaesa dederunt vocem suam a Segor usque ad Oronaim vitula conternante aquae quoque Namrim pessimae erunt<BR><FONT size=2>35</FONT>&nbsp;&nbsp;et auferam de Moab ait Dominus offerentem in excelsis et sacrificantem diis eius<BR><FONT size=2>36</FONT>&nbsp;&nbsp;propterea cor meum ad Moab quasi tibiae resonabit et cor meum ad viros muri fictilis dabit sonitum tibiarum quia plus fecit quam potuit idcirco perierunt<BR><FONT size=2>37</FONT>&nbsp;&nbsp;omne enim caput calvitium et omnis barba rasa erit in cunctis manibus conligatio et super omne dorsum cilicium<BR><FONT size=2>38</FONT>&nbsp;&nbsp;super omnia tecta Moab et in plateis eius omnis planctus quia contrivi Moab sicut vas inutile ait Dominus<BR><FONT size=2>39</FONT>&nbsp;&nbsp;quomodo victa est et ululaverunt quomodo deiecit cervicem Moab et confusus est eritque Moab in derisum et in exemplum omnibus in circuitu suo<BR><FONT size=2>40</FONT>&nbsp;&nbsp;haec dicit Dominus ecce quasi aquila evolabit et extendet alas suas ad Moab<BR><FONT size=2>41</FONT>&nbsp;&nbsp;capta est Carioth et munitiones conprehensae sunt et erit cor fortium Moab in die illa sicut cor mulieris parturientis<BR><FONT size=2>42</FONT>&nbsp;&nbsp;et cessabit Moab esse populus quoniam contra Dominum gloriatus est<BR><FONT size=2>43</FONT>&nbsp;&nbsp;pavor et fovea et laqueus super te o habitator Moab ait Dominus<BR><FONT size=2>44</FONT>&nbsp;&nbsp;qui fugit a facie pavoris cadet in foveam et qui conscenderit de fovea capietur laqueo adducam enim super Moab annum visitationis eorum dicit Dominus<BR><FONT size=2>45</FONT>&nbsp;&nbsp;in umbra Esebon steterunt de laqueo fugientes quia ignis egressus est de Esebon et flamma de medio Seon et devorabit partem Moab et verticem filiorum tumultus<BR><FONT size=2>46</FONT>&nbsp;&nbsp;vae tibi Moab peristi popule Chamos quia conprehensi sunt filii tui et filiae tuae in captivitatem<BR><FONT size=2>47</FONT>&nbsp;&nbsp;et convertam captivitatem Moab in novissimis diebus ait Dominus hucusque iudicia Moab 
<P><HR>
<P><A NAME="49"></A><B>CAPUT 49</B><P>
<FONT size=2>1</FONT>&nbsp;&nbsp;ad filios Ammon haec dicit Dominus numquid filii non sunt Israhel aut heres non est ei cur igitur hereditate possedit Melchom Gad et populus eius in urbibus eius habitavit<BR><FONT size=2>2</FONT>&nbsp;&nbsp;ideo ecce dies veniunt dicit Dominus et auditum faciam super Rabbath filiorum Ammon fremitum proelii et erit in tumulum dissipata filiaeque eius igni succendentur et possidebit Israhel possessores suos dicit Dominus<BR><FONT size=2>3</FONT>&nbsp;&nbsp;ulula Esebon quoniam vastata est Ahi clamate filiae Rabbath accingite vos ciliciis plangite et circuite per sepes quia Melchom in transmigratione ducetur sacerdotes eius et principes eius simul<BR><FONT size=2>4</FONT>&nbsp;&nbsp;quid gloriaris in vallibus defluxit vallis tua filia delicata quae confidebas in thesauris tuis et dicebas quis veniet ad me<BR><FONT size=2>5</FONT>&nbsp;&nbsp;ecce ego inducam super te terrorem ait Dominus Deus exercituum ab omnibus qui sunt in circuitu tuo et dispergemini singuli a conspectu vestro nec erit qui congreget fugientem<BR><FONT size=2>6</FONT>&nbsp;&nbsp;et post haec reverti faciam captivos filiorum Ammon ait Dominus<BR><FONT size=2>7</FONT>&nbsp;&nbsp;ad Idumeam haec dicit Dominus exercituum numquid non est ultra sapientia in Theman periit consilium a filiis inutilis facta est sapientia eorum<BR><FONT size=2>8</FONT>&nbsp;&nbsp;fugite terga vertite descendite in voragine habitatores Dedan quoniam perditionem Esau adduxi super eum tempus visitationis eius<BR><FONT size=2>9</FONT>&nbsp;&nbsp;si vindemiatores venissent super te non reliquissent racemum si fures in nocte rapuissent quod sufficeret sibi<BR><FONT size=2>10</FONT>&nbsp;&nbsp;ego vero discoperui Esau revelavi abscondita eius et celari non poterit vastatum est semen eius et fratres eius et vicini eius et non erit<BR><FONT size=2>11</FONT>&nbsp;&nbsp;relinque pupillos tuos ego eos faciam vivere et viduae tuae in me sperabunt<BR><FONT size=2>12</FONT>&nbsp;&nbsp;quia haec dicit Dominus ecce quibus non erat iudicium ut biberent calicem bibentes bibent et tu quasi innocens relinqueris non eris innocens sed bibens bibes<BR><FONT size=2>13</FONT>&nbsp;&nbsp;quia per memet ipsum iuravi dicit Dominus quod in solitudinem et in obprobrium et in desertum et in maledictionem erit Bosra et omnes civitates eius erunt in solitudines sempiternas<BR><FONT size=2>14</FONT>&nbsp;&nbsp;auditum audivi a Domino et legatus ad gentes missus est congregamini et venite contra eam et consurgamus in proelium<BR><FONT size=2>15</FONT>&nbsp;&nbsp;ecce enim parvulum dedi te in gentibus contemptibilem inter homines<BR><FONT size=2>16</FONT>&nbsp;&nbsp;arrogantia tua decepit te et superbia cordis tui qui habitas in cavernis petrae et adprehendere niteris altitudinem collis cum exaltaveris quasi aquila nidum tuum inde detraham te dicit Dominus<BR><FONT size=2>17</FONT>&nbsp;&nbsp;et erit Idumea deserta omnis qui transibit per eam stupebit et sibilabit super omnes plagas eius<BR><FONT size=2>18</FONT>&nbsp;&nbsp;sicuti subversa est Sodoma et Gomorra et vicinae eius ait Dominus non habitabit ibi vir et non incolet eam filius hominis<BR><FONT size=2>19</FONT>&nbsp;&nbsp;ecce quasi leo ascendet de superbia Iordanis ad pulchritudinem robustam quia subito currere eum faciam ad illam et quis erit electus quem praeponam ei quis enim similis mei et quis sustinebit me et quis est iste pastor qui resistat vultui meo<BR><FONT size=2>20</FONT>&nbsp;&nbsp;propterea audite consilium Domini quod iniit de Edom et cogitationes eius quas cogitavit de habitatoribus Theman si non deiecerint eos parvuli gregis nisi dissipaverint cum eis habitaculum eorum<BR><FONT size=2>21</FONT>&nbsp;&nbsp;a voce ruinae eorum commota est terra clamor in mari Rubro auditus est vocis eius<BR><FONT size=2>22</FONT>&nbsp;&nbsp;ecce quasi aquila ascendet et evolabit et expandet alas suas super Bosram et erit cor fortium Idumeae in die illa quasi cor mulieris parturientis<BR><FONT size=2>23</FONT>&nbsp;&nbsp;ad Damascum confusa est Emath et Arfad quia auditum pessimum audierunt turbati sunt in mari sollicitudine quiescere non potuit<BR><FONT size=2>24</FONT>&nbsp;&nbsp;dissoluta est Damascus versa in fugam tremor adprehendit eam angustia et dolores tenuerunt eam quasi parturientem<BR><FONT size=2>25</FONT>&nbsp;&nbsp;quomodo dereliquerunt civitatem laudabilem urbem laetitiae<BR><FONT size=2>26</FONT>&nbsp;&nbsp;ideo cadent iuvenes eius in plateis eius et omnes viri proelii conticescent in die illa ait Dominus exercituum<BR><FONT size=2>27</FONT>&nbsp;&nbsp;et succendam ignem in muro Damasci et devorabit moenia Benadad<BR><FONT size=2>28</FONT>&nbsp;&nbsp;ad Cedar et ad regna Asor quae percussit Nabuchodonosor rex Babylonis haec dicit Dominus surgite ascendite ad Cedar et vastate filios orientis<BR><FONT size=2>29</FONT>&nbsp;&nbsp;tabernacula eorum et greges eorum capient pelles eorum et omnia vasa eorum et camelos eorum tollent sibi et vocabunt super eos formidinem in circuitu<BR><FONT size=2>30</FONT>&nbsp;&nbsp;fugite abite vehementer in voraginibus sedete qui habitatis Asor ait Dominus iniit enim contra vos Nabuchodonosor rex Babylonis consilium et cogitavit adversum vos cogitationes<BR><FONT size=2>31</FONT>&nbsp;&nbsp;consurgite et ascendite ad gentem quietam et habitantem confidenter ait Dominus non ostia non vectes ei soli habitant<BR><FONT size=2>32</FONT>&nbsp;&nbsp;et erunt cameli eorum in direptionem et multitudo iumentorum in praedam et dispergam eos in omnem ventum qui sunt adtonsi in comam et ex omni confinio eorum adducam interitum super eos ait Dominus<BR><FONT size=2>33</FONT>&nbsp;&nbsp;et erit Asor in habitaculum draconum deserta usque in aeternum non manebit ibi vir nec incolet eam filius hominis<BR><FONT size=2>34</FONT>&nbsp;&nbsp;quod factum est verbum Domini ad Hieremiam prophetam adversus Aelam in principio regni Sedeciae regis Iuda dicens<BR><FONT size=2>35</FONT>&nbsp;&nbsp;haec dicit Dominus exercituum ecce ego confringam arcum Aelam summam fortitudinem eorum<BR><FONT size=2>36</FONT>&nbsp;&nbsp;et inducam super Aelam quattuor ventos a quattuor plagis caeli et ventilabo eos in omnes ventos istos et non erit gens ad quam non perveniant profugi Aelam<BR><FONT size=2>37</FONT>&nbsp;&nbsp;et pavere faciam Aelam coram inimicis suis et in conspectu quaerentium animam eorum et adducam super eos malum iram furoris mei dicit Dominus et emittam post eos gladium donec consumam eos<BR><FONT size=2>38</FONT>&nbsp;&nbsp;et ponam solium meum in Aelam et perdam inde reges et principes ait Dominus<BR><FONT size=2>39</FONT>&nbsp;&nbsp;in novissimis autem diebus reverti faciam captivos Aelam dicit Dominus 
<P><HR>
<P><A NAME="50"></A><B>CAPUT 50</B><P>
<FONT size=2>1</FONT>&nbsp;&nbsp;verbum quod locutus est Dominus de Babylone et de terra Chaldeorum in manu Hieremiae prophetae<BR><FONT size=2>2</FONT>&nbsp;&nbsp;adnuntiate in gentibus et auditum facite levate signum praedicate et nolite celare dicite capta est Babylon confusus est Bel victus est Marodach confusa sunt sculptilia eius superata sunt idola eorum<BR><FONT size=2>3</FONT>&nbsp;&nbsp;quoniam ascendit contra eam gens ab aquilone quae ponet terram eius in solitudinem et non erit qui habitet in ea ab homine usque ad pecus et moti sunt et abierunt<BR><FONT size=2>4</FONT>&nbsp;&nbsp;in diebus illis et in tempore illo ait Dominus venient filii Israhel ipsi et filii Iuda simul ambulantes et flentes properabunt et Dominum Deum suum quaerent<BR><FONT size=2>5</FONT>&nbsp;&nbsp;in Sion interrogabunt viam huc facies eorum venient et adponentur ad Dominum foedere sempiterno quod nulla oblivione delebitur<BR><FONT size=2>6</FONT>&nbsp;&nbsp;grex perditus factus est populus meus pastores eorum seduxerunt eos feceruntque vagari in montibus de monte in collem transierunt obliti sunt cubilis sui<BR><FONT size=2>7</FONT>&nbsp;&nbsp;omnes qui invenerunt comederunt eos et hostes eorum dixerunt non peccavimus pro eo quod peccaverunt Domino decori iustitiae et expectationi patrum eorum Domino<BR><FONT size=2>8</FONT>&nbsp;&nbsp;recedite de medio Babylonis et de terra Chaldeorum egredimini et estote quasi hedi ante greges<BR><FONT size=2>9</FONT>&nbsp;&nbsp;quoniam ecce ego suscito et adducam in Babylonem congregationem gentium magnarum de terra aquilonis et praeparabuntur adversum eam et inde capietur sagitta eius quasi viri fortis interfectoris non revertetur vacua<BR><FONT size=2>10</FONT>&nbsp;&nbsp;et erit Chaldea in praedam omnes vastantes eam replebuntur ait Dominus<BR><FONT size=2>11</FONT>&nbsp;&nbsp;quoniam exultatis et magna loquimini diripientes hereditatem meam quoniam effusi estis sicut vitulus super herbam et mugistis ut tauri<BR><FONT size=2>12</FONT>&nbsp;&nbsp;confusa est mater vestra nimis et adaequata pulveri quae genuit vos ecce novissima erit in gentibus deserta invia et arens<BR><FONT size=2>13</FONT>&nbsp;&nbsp;ab ira Domini non habitabitur sed redigetur tota in solitudinem omnis qui transit per Babylonem stupebit et sibilabit super universis plagis eius<BR><FONT size=2>14</FONT>&nbsp;&nbsp;praeparamini contra Babylonem per circuitum omnes qui intenditis arcum debellate eam non parcatis iaculis quia Domino peccavit<BR><FONT size=2>15</FONT>&nbsp;&nbsp;clamate adversus eam ubique dedit manum ceciderunt fundamenta eius destructi sunt muri eius quoniam ultio Domini est ultionem accipite de ea sicut fecit facite ei<BR><FONT size=2>16</FONT>&nbsp;&nbsp;disperdite satorem de Babylone et tenentem falcem in tempore messis a facie gladii columbae unusquisque ad populum suum convertetur et singuli ad terram suam fugient<BR><FONT size=2>17</FONT>&nbsp;&nbsp;grex dispersus Israhel leones eiecerunt eum primus comedit eum rex Assur iste novissimus exossavit eum Nabuchodonosor rex Babylonis<BR><FONT size=2>18</FONT>&nbsp;&nbsp;propterea haec dicit Dominus exercituum Deus Israhel ecce ego visitabo regem Babylonis et terram eius sicut visitavi regem Assur<BR><FONT size=2>19</FONT>&nbsp;&nbsp;et reducam Israhel ad habitaculum suum et pascetur Carmelum et Basan et in monte Ephraim et Galaad saturabitur anima eius<BR><FONT size=2>20</FONT>&nbsp;&nbsp;in diebus illis et in tempore illo ait Dominus quaeretur iniquitas Israhel et non erit et peccatum Iuda et non invenietur quoniam propitius ero eis quos reliquero<BR><FONT size=2>21</FONT>&nbsp;&nbsp;super terram dominantium ascende et super habitatores eius visita dissipa et interfice quae post eos sunt ait Dominus et fac iuxta omnia quae praecepi tibi<BR><FONT size=2>22</FONT>&nbsp;&nbsp;vox belli in terra et contritio magna<BR><FONT size=2>23</FONT>&nbsp;&nbsp;quomodo confractus est et contritus est malleus universae terrae quomodo versa est in desertum Babylon in gentibus<BR><FONT size=2>24</FONT>&nbsp;&nbsp;inlaqueavi te et capta es Babylon et nesciebas inventa es et adprehensa quoniam Dominum provocasti<BR><FONT size=2>25</FONT>&nbsp;&nbsp;aperuit Dominus thesaurum suum et protulit vasa irae suae quoniam opus est Domino Deo exercituum in terra Chaldeorum<BR><FONT size=2>26</FONT>&nbsp;&nbsp;venite ad eam ab extremis finibus aperite ut exeant qui conculcent eam tollite de via lapides et redigite in acervos et interficite eam nec sit quicquam reliquum<BR><FONT size=2>27</FONT>&nbsp;&nbsp;dissipate universos fortes eius descendant in occisionem vae eis quia venit dies eorum tempus visitationis eorum<BR><FONT size=2>28</FONT>&nbsp;&nbsp;vox fugientium et eorum qui evaserunt de terra Babylonis ut adnuntient in Sion ultionem Domini Dei nostri ultionem templi eius<BR><FONT size=2>29</FONT>&nbsp;&nbsp;adnuntiate in Babylonem plurimis omnibus qui tendunt arcum consistite adversum eam per gyrum et nullus evadat reddite ei secundum opus suum iuxta omnia quae fecit facite illi quia contra Dominum erecta est adversum Sanctum Israhel<BR><FONT size=2>30</FONT>&nbsp;&nbsp;idcirco cadent iuvenes eius in plateis eius et omnes viri bellatores eius conticescent in die illa ait Dominus<BR><FONT size=2>31</FONT>&nbsp;&nbsp;ecce ego ad te superbe dicit Dominus Deus exercituum quia venit dies tuus tempus visitationis tuae<BR><FONT size=2>32</FONT>&nbsp;&nbsp;et cadet superbus et corruet et non erit qui suscitet eum et succendam ignem in urbibus eius et devorabit omnia in circuitu eius<BR><FONT size=2>33</FONT>&nbsp;&nbsp;haec dicit Dominus exercituum calumniam sustinent filii Israhel et filii Iuda simul omnes qui ceperunt eos tenent nolunt dimittere eos<BR><FONT size=2>34</FONT>&nbsp;&nbsp;redemptor eorum Fortis Dominus exercituum nomen eius iudicio defendet causam eorum ut exterreat terram et commoveat habitatores Babylonis<BR><FONT size=2>35</FONT>&nbsp;&nbsp;gladius ad Chaldeos ait Dominus et ad habitatores Babylonis et ad principes et ad sapientes eius<BR><FONT size=2>36</FONT>&nbsp;&nbsp;gladius ad divinos eius qui stulti erunt gladius ad fortes illius qui timebunt<BR><FONT size=2>37</FONT>&nbsp;&nbsp;gladius ad equos eius et ad currus eius et ad omne vulgus quod est in medio eius et erunt quasi mulieres gladius ad thesauros eius qui diripientur<BR><FONT size=2>38</FONT>&nbsp;&nbsp;siccitas super aquas eius erit et arescent quia terra sculptilium est et in portentis gloriantur<BR><FONT size=2>39</FONT>&nbsp;&nbsp;propterea habitabunt dracones cum fatuis ficariis et habitabunt in ea strutiones et non habitabitur ultra usque ad sempiternum nec extruetur usque ad generationem et generationem<BR><FONT size=2>40</FONT>&nbsp;&nbsp;sicut subvertit Deus Sodomam et Gomorram et vicinas eius ait Dominus non habitabit ibi vir nec incolet eam filius hominis<BR><FONT size=2>41</FONT>&nbsp;&nbsp;ecce populus venit ab aquilone et gens magna et reges multi consurgent a finibus terrae<BR><FONT size=2>42</FONT>&nbsp;&nbsp;arcum et scutum adprehendent crudeles sunt et inmisericordes vox eorum quasi mare sonabit et super equos ascendent sicut vir paratus ad proelium contra te filia Babylon<BR><FONT size=2>43</FONT>&nbsp;&nbsp;audivit rex Babylonis famam eorum et dissolutae sunt manus eius angustia adprehendit eum dolor quasi parturientem<BR><FONT size=2>44</FONT>&nbsp;&nbsp;ecce quasi leo ascendet de superbia Iordanis ad pulchritudinem robustam quia subito currere eum faciam ad illam et quis erit electus quem praeponam ei quis enim similis mei et quis sustinebit me et quis est iste pastor qui resistat vultui meo<BR><FONT size=2>45</FONT>&nbsp;&nbsp;propterea audite consilium Domini quod mente concepit adversum Babylonem et cogitationes eius quas cogitavit super terram Chaldeorum nisi detraxerint eos parvuli gregum nisi dissipatum fuerit cum ipsis habitaculum eorum<BR><FONT size=2>46</FONT>&nbsp;&nbsp;a voce captivitatis Babylonis commota est terra et clamor inter gentes auditus est 
<P><HR>
<P><A NAME="51"></A><B>CAPUT 51</B><P>
<FONT size=2>1</FONT>&nbsp;&nbsp;haec dicit Dominus ecce ego suscitabo super Babylonem et super habitatores eius qui cor suum levaverunt contra me quasi ventum pestilentem<BR><FONT size=2>2</FONT>&nbsp;&nbsp;et mittam in Babylonem ventilatores et ventilabunt eam et demolientur terram eius quoniam venerunt super eam undique in die adflictionis eius<BR><FONT size=2>3</FONT>&nbsp;&nbsp;non tendat qui tendit arcum suum et non ascendat loricatus nolite parcere iuvenibus eius interficite omnem militiam eius<BR><FONT size=2>4</FONT>&nbsp;&nbsp;et cadent interfecti in terra Chaldeorum et vulnerati in regionibus eius<BR><FONT size=2>5</FONT>&nbsp;&nbsp;quoniam non fuit viduatus Israhel et Iuda a Deo suo Domino exercituum terra autem eorum repleta est delicto a Sancto Israhel<BR><FONT size=2>6</FONT>&nbsp;&nbsp;fugite de medio Babylonis et salvet unusquisque animam suam nolite tacere super iniquitatem eius quoniam tempus ultionis est Domino vicissitudinem ipse retribuet ei<BR><FONT size=2>7</FONT>&nbsp;&nbsp;calix aureus Babylon in manu Domini inebrians omnem terram de vino eius biberunt gentes et ideo commotae sunt<BR><FONT size=2>8</FONT>&nbsp;&nbsp;subito cecidit Babylon et contrita est ululate super eam tollite resinam ad dolorem eius si forte sanetur<BR><FONT size=2>9</FONT>&nbsp;&nbsp;curavimus Babylonem et non est sanata derelinquamus eam et eamus unusquisque in terram suam quoniam pervenit usque ad caelos iudicium eius et elevatum est usque ad nubes<BR><FONT size=2>10</FONT>&nbsp;&nbsp;protulit Dominus iustitias nostras venite et narremus in Sion opus Domini Dei nostri<BR><FONT size=2>11</FONT>&nbsp;&nbsp;acuite sagittas implete faretras suscitavit Dominus spiritum regum Medorum et contra Babylonem mens eius ut perdat eam quoniam ultio Domini est ultio templi sui<BR><FONT size=2>12</FONT>&nbsp;&nbsp;super muros Babylonis levate signum augete custodiam levate custodes praeparate insidias quia cogitavit Dominus et fecit quaecumque locutus est contra habitatores Babylonis<BR><FONT size=2>13</FONT>&nbsp;&nbsp;quae habitas super aquas multas locuples in thesauris venit finis tuus pedalis praecisionis tuae<BR><FONT size=2>14</FONT>&nbsp;&nbsp;iuravit Dominus exercituum per animam suam quoniam replebo te hominibus quasi brucho et super te celeuma cantabitur<BR><FONT size=2>15</FONT>&nbsp;&nbsp;qui fecit terram in fortitudine sua praeparavit orbem in sapientia sua et prudentia sua extendit caelos<BR><FONT size=2>16</FONT>&nbsp;&nbsp;dante eo vocem multiplicantur aquae in caelo qui levat nubes ab extremo terrae fulgura in pluviam fecit et produxit ventum de thesauris suis<BR><FONT size=2>17</FONT>&nbsp;&nbsp;stultus factus est omnis homo ab scientia confusus est omnis conflator in sculptili quia mendax conflatio eius nec est spiritus in eis<BR><FONT size=2>18</FONT>&nbsp;&nbsp;vana sunt opera et risu digna in tempore visitationis suae peribunt<BR><FONT size=2>19</FONT>&nbsp;&nbsp;non sicut haec pars Iacob quia qui fecit omnia ipse est et Israhel sceptrum hereditatis eius Dominus exercituum nomen eius<BR><FONT size=2>20</FONT>&nbsp;&nbsp;conlidis tu mihi vasa belli et ego conlidam in te gentes et disperdam in te regna<BR><FONT size=2>21</FONT>&nbsp;&nbsp;et conlidam in te equum et equitem eius et conlidam in te currum et ascensorem eius<BR><FONT size=2>22</FONT>&nbsp;&nbsp;et conlidam in te virum et mulierem et conlidam in te senem et puerum et conlidam in te iuvenem et virginem<BR><FONT size=2>23</FONT>&nbsp;&nbsp;et conlidam in te pastorem et gregem eius et conlidam in te agricolam et iugales eius et conlidam in te duces et magistratus<BR><FONT size=2>24</FONT>&nbsp;&nbsp;et reddam Babyloni et cunctis habitatoribus Chaldeae omne malum suum quod fecerunt in Sion in oculis vestris ait Dominus<BR><FONT size=2>25</FONT>&nbsp;&nbsp;ecce ego ad te mons pestifer ait Dominus qui corrumpis universam terram et extendam manum meam super te et evolvam te de petris et dabo te in montem conbustionis<BR><FONT size=2>26</FONT>&nbsp;&nbsp;et non tollent de te lapidem in angulum et lapidem in fundamenta sed perditus in aeternum eris ait Dominus<BR><FONT size=2>27</FONT>&nbsp;&nbsp;levate signum in terra clangite bucina in gentibus sanctificate super eam gentes adnuntiate contra illam regibus Ararat Menni et Aschenez numerate contra eam Thapsar adducite equum quasi bruchum aculeatum<BR><FONT size=2>28</FONT>&nbsp;&nbsp;sanctificate contra eam gentes reges Mediae duces eius et universos magistratus eius cunctamque terram potestatis eius<BR><FONT size=2>29</FONT>&nbsp;&nbsp;et commovebitur terra et turbabitur quia evigilavit contra Babylonem cogitatio Domini ut ponat terram Babylonis desertam et inhabitabilem<BR><FONT size=2>30</FONT>&nbsp;&nbsp;cessaverunt fortes Babylonis a proelio habitaverunt in praesidiis devoratum est robur eorum et facti sunt quasi mulieres incensa sunt tabernacula eius contriti sunt vectes eius<BR><FONT size=2>31</FONT>&nbsp;&nbsp;currens obviam currenti veniet et nuntius obvius nuntianti ut adnuntiet regi Babylonis quia capta est civitas eius a summo usque ad summum<BR><FONT size=2>32</FONT>&nbsp;&nbsp;et vada praeoccupata sunt et paludes incensae sunt igni et viri bellatores conturbati sunt<BR><FONT size=2>33</FONT>&nbsp;&nbsp;quia haec dicit Dominus exercituum Deus Israhel filia Babylon quasi area tempus triturae eius adhuc modicum et veniet tempus messionis eius<BR><FONT size=2>34</FONT>&nbsp;&nbsp;comedit me devoravit me Nabuchodonosor rex Babylonis reddidit me quasi vas inane absorbuit me sicut draco replevit ventrem suum teneritudine mea et eiecit me<BR><FONT size=2>35</FONT>&nbsp;&nbsp;iniquitas adversum me et caro mea super Babylonem dicit habitatio Sion et sanguis meus super habitatores Chaldeae dicit Hierusalem<BR><FONT size=2>36</FONT>&nbsp;&nbsp;propterea haec dicit Dominus ecce ego iudicabo causam tuam et ulciscar ultionem tuam et desertum faciam mare eius et siccabo venam eius<BR><FONT size=2>37</FONT>&nbsp;&nbsp;et erit Babylon in tumulos habitatio draconum stupor et sibilus eo quod non sit habitator<BR><FONT size=2>38</FONT>&nbsp;&nbsp;simul ut leones rugient excutient comas velut catuli leonum<BR><FONT size=2>39</FONT>&nbsp;&nbsp;in calore eorum ponam potus eorum et inebriabo eos ut sopiantur et dormiant somnum sempiternum et non consurgant dicit Dominus<BR><FONT size=2>40</FONT>&nbsp;&nbsp;deducam eos quasi agnos ad victimam quasi arietes cum hedis<BR><FONT size=2>41</FONT>&nbsp;&nbsp;quomodo capta est Sesach et conprehensa est inclita universae terrae quomodo facta est in stuporem Babylon inter gentes<BR><FONT size=2>42</FONT>&nbsp;&nbsp;ascendit super Babylonem mare multitudine fluctuum eius operta est<BR><FONT size=2>43</FONT>&nbsp;&nbsp;factae sunt civitates eius in stuporem terra inhabitabilis et deserta terra in qua nullus habitet nec transeat per eam filius hominis<BR><FONT size=2>44</FONT>&nbsp;&nbsp;et visitabo super Bel in Babylone et eiciam quod absorbuerat de ore eius et non confluent ad eum ultra gentes siquidem et murus Babylonis corruit<BR><FONT size=2>45</FONT>&nbsp;&nbsp;egredimini de medio eius populus meus ut salvet unusquisque animam suam ab ira furoris Domini<BR><FONT size=2>46</FONT>&nbsp;&nbsp;et ne forte mollescat cor vestrum et timeatis auditum qui audietur in terra et veniet in anno auditio et post hunc annum auditio et iniquitas in terra et dominator super dominatorem<BR><FONT size=2>47</FONT>&nbsp;&nbsp;propterea ecce dies veniunt et visitabo super sculptilia Babylonis et omnis terra eius confundetur et universi interfecti eius cadent in medio eius<BR><FONT size=2>48</FONT>&nbsp;&nbsp;et laudabunt super Babylonem caeli et terra et omnia quae in eis sunt quia ab aquilone venient ei praedones ait Dominus<BR><FONT size=2>49</FONT>&nbsp;&nbsp;et quomodo fecit Babylon ut caderent occisi in Israhel sic de Babylone cadent occisi in universa terra<BR><FONT size=2>50</FONT>&nbsp;&nbsp;qui fugistis gladium venite nolite stare recordamini procul Domini et Hierusalem ascendat super cor vestrum<BR><FONT size=2>51</FONT>&nbsp;&nbsp;confusi sumus quoniam audivimus obprobrium operuit ignominia facies nostras quia venerunt alieni super sanctificationem domus Domini<BR><FONT size=2>52</FONT>&nbsp;&nbsp;propterea ecce dies veniunt ait Dominus et visitabo super sculptilia eius et in omni terra eius mugiet vulneratus<BR><FONT size=2>53</FONT>&nbsp;&nbsp;si ascenderit Babylon in caelum et firmaverit in excelso robur suum a me venient vastatores eius ait Dominus<BR><FONT size=2>54</FONT>&nbsp;&nbsp;vox clamoris de Babylone et contritio magna de terra Chaldeorum<BR><FONT size=2>55</FONT>&nbsp;&nbsp;quoniam vastavit Dominus Babylonem et perdidit ex ea vocem magnam et sonabunt fluctus eorum quasi aquae multae dedit sonitum vox eorum<BR><FONT size=2>56</FONT>&nbsp;&nbsp;quia venit super eam id est super Babylonem praedo et adprehensi sunt fortes eius et emarcuit arcus eorum quia fortis ultor Dominus reddens retribuet<BR><FONT size=2>57</FONT>&nbsp;&nbsp;et inebriabo principes eius et sapientes eius duces eius et magistratus eius et fortes eius et dormient somnum sempiternum et non expergiscentur ait Rex Dominus exercituum nomen eius<BR><FONT size=2>58</FONT>&nbsp;&nbsp;haec dicit Dominus exercituum murus Babylonis ille latissimus suffossione suffodietur et portae eius excelsae igni conburentur et labores populorum ad nihilum et gentium in igne erunt et disperibunt<BR><FONT size=2>59</FONT>&nbsp;&nbsp;verbum quod praecepit Hieremias prophetes Saraiae filio Neriae filii Maasiae cum pergeret cum Sedecia rege in Babylonem in anno quarto regni eius Saraias autem erat princeps prophetiae<BR><FONT size=2>60</FONT>&nbsp;&nbsp;et scripsit Hieremias omne malum quod venturum erat super Babylonem in libro uno omnia verba haec quae scripta sunt contra Babylonem<BR><FONT size=2>61</FONT>&nbsp;&nbsp;et dixit Hieremias ad Saraiam cum veneris Babylonem et videris et legeris omnia verba haec<BR><FONT size=2>62</FONT>&nbsp;&nbsp;dices Domine tu locutus es contra locum istum ut disperderes eum ne sit qui in eo habitet ab homine usque ad pecus et ut sit perpetua solitudo<BR><FONT size=2>63</FONT>&nbsp;&nbsp;cumque conpleveris legere librum istum ligabis ad eum lapidem et proicies illum in medio Eufraten<BR><FONT size=2>64</FONT>&nbsp;&nbsp;et dices sic submergetur Babylon et non consurget a facie adflictionis quam ego adduco super eam et dissolventur hucusque verba Hieremiae 
<P><HR>
<P><A NAME="52"></A><B>CAPUT 52</B><P>
<FONT size=2>1</FONT>&nbsp;&nbsp;filius viginti et unius anni Sedecias cum regnare coepisset et undecim annis regnavit in Hierusalem et nomen matris eius Amithal filia Hieremiae de Lobna<BR><FONT size=2>2</FONT>&nbsp;&nbsp;et fecit malum in oculis Domini iuxta omnia quae fecerat Ioachim<BR><FONT size=2>3</FONT>&nbsp;&nbsp;quoniam furor Domini erat in Hierusalem et in Iuda usquequo proiceret eos a facie sua et recessit Sedecias a rege Babylonis<BR><FONT size=2>4</FONT>&nbsp;&nbsp;factum est autem in anno nono regni eius in mense decimo decima mensis venit Nabuchodonosor rex Babylonis ipse et omnis exercitus eius adversum Hierusalem et obsederunt eam et aedificaverunt contra eam munitiones in circuitu<BR><FONT size=2>5</FONT>&nbsp;&nbsp;et fuit civitas obsessa usque ad undecimum annum regis Sedeciae<BR><FONT size=2>6</FONT>&nbsp;&nbsp;mense autem quarto nona mensis obtinuit fames in civitate et non erant alimenta populo terrae<BR><FONT size=2>7</FONT>&nbsp;&nbsp;et disrupta est civitas et omnes viri bellatores fugerunt et exierunt de civitate nocte per viam portae quae est inter duos muros et ducit ad hortum regis Chaldeis obsidentibus urbem in gyro et abierunt per viam quae ducit in heremum<BR><FONT size=2>8</FONT>&nbsp;&nbsp;persecutus est autem exercitus Chaldeorum regem et adprehenderunt Sedeciam in deserto quod est iuxta Hiericho et omnis comitatus eius diffugit ab eo<BR><FONT size=2>9</FONT>&nbsp;&nbsp;cumque conprehendissent regem adduxerunt eum ad regem Babylonis in Reblatha quae est in terra Emath et locutus est ad eum iudicia<BR><FONT size=2>10</FONT>&nbsp;&nbsp;et iugulavit rex Babylonis filios Sedeciae in oculis eius sed et omnes principes Iudae occidit in Reblatha<BR><FONT size=2>11</FONT>&nbsp;&nbsp;et oculos Sedeciae eruit et vinxit eum conpedibus et adduxit eum rex Babylonis in Babylonem et posuit eum in domo carceris usque ad diem mortis eius<BR><FONT size=2>12</FONT>&nbsp;&nbsp;in mense autem quinto decima mensis ipse est annus nonusdecimus Nabuchodonosor regis Babylonis venit Nabuzardan princeps militiae qui stabat coram rege Babylonis in Hierusalem<BR><FONT size=2>13</FONT>&nbsp;&nbsp;et incendit domum Domini et domum regis et omnes domos Hierusalem et omnem domum magnam igne conbusit<BR><FONT size=2>14</FONT>&nbsp;&nbsp;et totum murum Hierusalem per circuitum destruxit cunctus exercitus Chaldeorum qui erat cum magistro militiae<BR><FONT size=2>15</FONT>&nbsp;&nbsp;de pauperibus autem populi et de reliquo vulgo quod remanserat in civitate et de perfugis qui transfugerant ad regem Babylonis et ceteros de multitudine transtulit Nabuzardan princeps militiae<BR><FONT size=2>16</FONT>&nbsp;&nbsp;de pauperibus vero terrae reliquit Nabuzardan princeps militiae in vinitores et in agricolas<BR><FONT size=2>17</FONT>&nbsp;&nbsp;columnas quoque aereas quae erant in domo Domini et bases et mare aereum quod erat in domo Domini confregerunt Chaldei et tulerunt omne aes eorum in Babylonem<BR><FONT size=2>18</FONT>&nbsp;&nbsp;et lebetas et creagras et psalteria et fialas et mortariola et omnia vasa aerea quae in ministerio fuerant tulerunt<BR><FONT size=2>19</FONT>&nbsp;&nbsp;et hydrias et thymiamateria et urceos et pelves et candelabra et mortaria et cyatos quotquot aurea aurea et quotquot argentea argentea tulit magister militiae<BR><FONT size=2>20</FONT>&nbsp;&nbsp;columnas duas et mare unum vitulos duodecim aereos qui erant sub basibus quas fecerat rex Salomon in domo Domini non erat pondus aeris omnium vasorum horum<BR><FONT size=2>21</FONT>&nbsp;&nbsp;de columnis autem decem et octo cubiti altitudinis erant in columna una et funiculus duodecim cubitorum circuibat eam porro grossitudo eius quattuor digitorum et intrinsecus cava erat<BR><FONT size=2>22</FONT>&nbsp;&nbsp;et capitella super utramque aerea altitudo capitelli unius quinque cubitorum et retiacula et mala granata<BR><FONT size=2>23</FONT>&nbsp;&nbsp;nonaginta sex dependentia omnia mala granata centum retiaculis circumdabantur<BR><FONT size=2>24</FONT>&nbsp;&nbsp;et tulit magister militiae Saraiam sacerdotem primum et Sophoniam sacerdotem secundum et tres custodes vestibuli<BR><FONT size=2>25</FONT>&nbsp;&nbsp;et de civitate tulit eunuchum unum qui erat praepositus super viros bellatores et septem viros de his qui videbant faciem regis qui inventi sunt in civitate et scribam principem militum qui probabat tirones et sexaginta viros de populo terrae qui inventi sunt in medio civitatis<BR><FONT size=2>26</FONT>&nbsp;&nbsp;tulit autem eos Nabuzardan magister militiae et duxit eos ad regem Babylonis in Reblatha<BR><FONT size=2>27</FONT>&nbsp;&nbsp;et percussit eos rex Babylonis et interfecit eos in Reblatha in terra Emath et translatus est Iuda de terra sua<BR><FONT size=2>28</FONT>&nbsp;&nbsp;iste est populus quem transtulit Nabuchodonosor in anno septimo Iudaeos tria milia et viginti tres<BR><FONT size=2>29</FONT>&nbsp;&nbsp;in anno octavodecimo Nabuchodonosor de Hierusalem animas octingentas triginta duas<BR><FONT size=2>30</FONT>&nbsp;&nbsp;in anno vicesimo tertio Nabuchodonosor transtulit Nabuzardan magister militiae Iudaeorum animas septingentas quadraginta quinque omnes ergo animae quattuor milia sescentae<BR><FONT size=2>31</FONT>&nbsp;&nbsp;et factum est in tricesimo septimo anno transmigrationis Ioachim regis Iudae duodecimo mense vicesima quinta mensis elevavit Evilmerodach rex Babylonis ipso anno regni sui caput Ioachim regis Iudae et eduxit eum de domo carceris<BR><FONT size=2>32</FONT>&nbsp;&nbsp;et locutus est cum eo bona et posuit thronum eius super thronos regum qui erant post se in Babylone<BR><FONT size=2>33</FONT>&nbsp;&nbsp;et mutavit vestimenta carceris eius et comedebat panem coram eo semper cunctis diebus vitae suae<BR><FONT size=2>34</FONT>&nbsp;&nbsp;et cibaria eius cibaria perpetua dabantur ei a rege Babylonis statuta per singulos dies usque ad diem mortis suae cunctis diebus vitae eius 

<P>
<HR><HR>
<TABLE BORDER=0 CELLSPACING=15 CELLPADDING=0 ALIGN=CENTER>
<TR>
	<TD><A HREF="http://www.thelatinlibrary.com/bible.html">The Bible</A>
	<TD><A HREF="http://www.thelatinlibrary.com/index">The Latin Library</A>
	<TD><A HREF="http://www.thelatinlibrary.com/classics">The Classics Page</A>
</TABLE>
</BODY></HTML>
