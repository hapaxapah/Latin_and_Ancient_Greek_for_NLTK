<HTML><HEAD><TITLE>Vulgate: Luke</TITLE></HEAD><BODY BACKGROUND="/white.jpg" BGCOLOR="#FFFFFF">
<BASEFONT SIZE=4>
<BR>
<FONT COLOR="#7A0704" SIZE="5"><CENTER>EVANGELIUM SECUNDUM LUCAM</CENTER></FONT></font>
<P><HR><CENTER>
	<FONT SIZE="3"><A HREF=#1>1</A>	<A HREF=#2>2</A>	<A HREF=#3>3</A>	<A HREF=#4>4</A>	<A HREF=#5>5</A>	<A HREF=#6>6</A>	<A HREF=#7>7</A>	<A HREF=#8>8</A>	<A HREF=#9>9</A>	<A HREF=#10>10</A>	<A HREF=#11>11</A>	<A HREF=#12>12</A>	<A HREF=#13>13</A>	<A HREF=#14>14</A>	<A HREF=#15>15</A>	<A HREF=#16>16</A>	<A HREF=#17>17</A>	<A HREF=#18>18</A>	<A HREF=#19>19</A>	<A HREF=#20>20</A>	<A HREF=#21>21</A>	<A HREF=#22>22</A>	<A HREF=#23>23</A>	<A HREF=#24>24</A>	</FONT></CENTER><HR>
<FONT SIZE="4">
<P><A NAME="1"></A><B>CAPUT 1</B><P><FONT size=2>1</FONT>&nbsp;&nbsp;quoniam quidem multi conati sunt ordinare narrationem quae in nobis conpletae sunt rerum<BR><FONT size=2>2</FONT>&nbsp;&nbsp;sicut tradiderunt nobis qui ab initio ipsi viderunt et ministri fuerunt sermonis<BR><FONT size=2>3</FONT>&nbsp;&nbsp;visum est et mihi adsecuto a principio omnibus diligenter ex ordine tibi scribere optime Theophile<BR><FONT size=2>4</FONT>&nbsp;&nbsp;ut cognoscas eorum verborum de quibus eruditus es veritatem<BR><FONT size=2>5</FONT>&nbsp;&nbsp;fuit in diebus Herodis regis Iudaeae sacerdos quidam nomine Zaccharias de vice Abia et uxor illi de filiabus Aaron et nomen eius Elisabeth<BR><FONT size=2>6</FONT>&nbsp;&nbsp;erant autem iusti ambo ante Deum incedentes in omnibus mandatis et iustificationibus Domini sine querella<BR><FONT size=2>7</FONT>&nbsp;&nbsp;et non erat illis filius eo quod esset Elisabeth sterilis et ambo processissent in diebus suis<BR><FONT size=2>8</FONT>&nbsp;&nbsp;factum est autem cum sacerdotio fungeretur in ordine vicis suae ante Deum<BR><FONT size=2>9</FONT>&nbsp;&nbsp;secundum consuetudinem sacerdotii sorte exiit ut incensum poneret ingressus in templum Domini<BR><FONT size=2>10</FONT>&nbsp;&nbsp;et omnis multitudo erat populi orans foris hora incensi<BR><FONT size=2>11</FONT>&nbsp;&nbsp;apparuit autem illi angelus Domini stans a dextris altaris incensi<BR><FONT size=2>12</FONT>&nbsp;&nbsp;et Zaccharias turbatus est videns et timor inruit super eum<BR><FONT size=2>13</FONT>&nbsp;&nbsp;ait autem ad illum angelus ne timeas Zaccharia quoniam exaudita est deprecatio tua et uxor tua Elisabeth pariet tibi filium et vocabis nomen eius Iohannem<BR><FONT size=2>14</FONT>&nbsp;&nbsp;et erit gaudium tibi et exultatio et multi in nativitate eius gaudebunt<BR><FONT size=2>15</FONT>&nbsp;&nbsp;erit enim magnus coram Domino et vinum et sicera non bibet et Spiritu Sancto replebitur adhuc ex utero matris suae<BR><FONT size=2>16</FONT>&nbsp;&nbsp;et multos filiorum Israhel convertet ad Dominum Deum ipsorum<BR><FONT size=2>17</FONT>&nbsp;&nbsp;et ipse praecedet ante illum in spiritu et virtute Heliae ut convertat corda patrum in filios et incredibiles ad prudentiam iustorum parare Domino plebem perfectam<BR><FONT size=2>18</FONT>&nbsp;&nbsp;et dixit Zaccharias ad angelum unde hoc sciam ego enim sum senex et uxor mea processit in diebus suis<BR><FONT size=2>19</FONT>&nbsp;&nbsp;et respondens angelus dixit ei ego sum Gabrihel qui adsto ante Deum et missus sum loqui ad te et haec tibi evangelizare<BR><FONT size=2>20</FONT>&nbsp;&nbsp;et ecce eris tacens et non poteris loqui usque in diem quo haec fiant pro eo quod non credidisti verbis meis quae implebuntur in tempore suo<BR><FONT size=2>21</FONT>&nbsp;&nbsp;et erat plebs expectans Zacchariam et mirabantur quod tardaret ipse in templo<BR><FONT size=2>22</FONT>&nbsp;&nbsp;egressus autem non poterat loqui ad illos et cognoverunt quod visionem vidisset in templo et ipse erat innuens illis et permansit mutus<BR><FONT size=2>23</FONT>&nbsp;&nbsp;et factum est ut impleti sunt dies officii eius abiit in domum suam<BR><FONT size=2>24</FONT>&nbsp;&nbsp;post hos autem dies concepit Elisabeth uxor eius et occultabat se mensibus quinque dicens<BR><FONT size=2>25</FONT>&nbsp;&nbsp;quia sic mihi fecit Dominus in diebus quibus respexit auferre obprobrium meum inter homines<BR><FONT size=2>26</FONT>&nbsp;&nbsp;in mense autem sexto missus est angelus Gabrihel a Deo in civitatem Galilaeae cui nomen Nazareth<BR><FONT size=2>27</FONT>&nbsp;&nbsp;ad virginem desponsatam viro cui nomen erat Ioseph de domo David et nomen virginis Maria<BR><FONT size=2>28</FONT>&nbsp;&nbsp;et ingressus angelus ad eam dixit have gratia plena Dominus tecum benedicta tu in mulieribus<BR><FONT size=2>29</FONT>&nbsp;&nbsp;quae cum vidisset turbata est in sermone eius et cogitabat qualis esset ista salutatio<BR><FONT size=2>30</FONT>&nbsp;&nbsp;et ait angelus ei ne timeas Maria invenisti enim gratiam apud Deum<BR><FONT size=2>31</FONT>&nbsp;&nbsp;ecce concipies in utero et paries filium et vocabis nomen eius Iesum<BR><FONT size=2>32</FONT>&nbsp;&nbsp;hic erit magnus et Filius Altissimi vocabitur et dabit illi Dominus Deus sedem David patris eius<BR><FONT size=2>33</FONT>&nbsp;&nbsp;et regnabit in domo Iacob in aeternum et regni eius non erit finis<BR><FONT size=2>34</FONT>&nbsp;&nbsp;dixit autem Maria ad angelum quomodo fiet istud quoniam virum non cognosco<BR><FONT size=2>35</FONT>&nbsp;&nbsp;et respondens angelus dixit ei Spiritus Sanctus superveniet in te et virtus Altissimi obumbrabit tibi ideoque et quod nascetur sanctum vocabitur Filius Dei<BR><FONT size=2>36</FONT>&nbsp;&nbsp;et ecce Elisabeth cognata tua et ipsa concepit filium in senecta sua et hic mensis est sextus illi quae vocatur sterilis<BR><FONT size=2>37</FONT>&nbsp;&nbsp;quia non erit inpossibile apud Deum omne verbum<BR><FONT size=2>38</FONT>&nbsp;&nbsp;dixit autem Maria ecce ancilla Domini fiat mihi secundum verbum tuum et discessit ab illa angelus<BR><FONT size=2>39</FONT>&nbsp;&nbsp;exsurgens autem Maria in diebus illis abiit in montana cum festinatione in civitatem Iuda<BR><FONT size=2>40</FONT>&nbsp;&nbsp;et intravit in domum Zacchariae et salutavit Elisabeth<BR><FONT size=2>41</FONT>&nbsp;&nbsp;et factum est ut audivit salutationem Mariae Elisabeth exultavit infans in utero eius et repleta est Spiritu Sancto Elisabeth<BR><FONT size=2>42</FONT>&nbsp;&nbsp;et exclamavit voce magna et dixit benedicta tu inter mulieres et benedictus fructus ventris tui<BR><FONT size=2>43</FONT>&nbsp;&nbsp;et unde hoc mihi ut veniat mater Domini mei ad me<BR><FONT size=2>44</FONT>&nbsp;&nbsp;ecce enim ut facta est vox salutationis tuae in auribus meis exultavit in gaudio infans in utero meo<BR><FONT size=2>45</FONT>&nbsp;&nbsp;et beata quae credidit quoniam perficientur ea quae dicta sunt ei a Domino<BR><FONT size=2>46</FONT>&nbsp;&nbsp;et ait Maria magnificat anima mea Dominum<BR><FONT size=2>47</FONT>&nbsp;&nbsp;et exultavit spiritus meus in Deo salutari meo<BR><FONT size=2>48</FONT>&nbsp;&nbsp;quia respexit humilitatem ancillae suae ecce enim ex hoc beatam me dicent omnes generationes<BR><FONT size=2>49</FONT>&nbsp;&nbsp;quia fecit mihi magna qui potens est et sanctum nomen eius<BR><FONT size=2>50</FONT>&nbsp;&nbsp;et misericordia eius in progenies et progenies timentibus eum<BR><FONT size=2>51</FONT>&nbsp;&nbsp;fecit potentiam in brachio suo dispersit superbos mente cordis sui<BR><FONT size=2>52</FONT>&nbsp;&nbsp;deposuit potentes de sede et exaltavit humiles<BR><FONT size=2>53</FONT>&nbsp;&nbsp;esurientes implevit bonis et divites dimisit inanes<BR><FONT size=2>54</FONT>&nbsp;&nbsp;suscepit Israhel puerum suum memorari misericordiae<BR><FONT size=2>55</FONT>&nbsp;&nbsp;sicut locutus est ad patres nostros Abraham et semini eius in saecula<BR><FONT size=2>56</FONT>&nbsp;&nbsp;mansit autem Maria cum illa quasi mensibus tribus et reversa est in domum suam<BR><FONT size=2>57</FONT>&nbsp;&nbsp;Elisabeth autem impletum est tempus pariendi et peperit filium<BR><FONT size=2>58</FONT>&nbsp;&nbsp;et audierunt vicini et cognati eius quia magnificavit Dominus misericordiam suam cum illa et congratulabantur ei<BR><FONT size=2>59</FONT>&nbsp;&nbsp;et factum est in die octavo venerunt circumcidere puerum et vocabant eum nomine patris eius Zacchariam<BR><FONT size=2>60</FONT>&nbsp;&nbsp;et respondens mater eius dixit nequaquam sed vocabitur Iohannes<BR><FONT size=2>61</FONT>&nbsp;&nbsp;et dixerunt ad illam quia nemo est in cognatione tua qui vocetur hoc nomine<BR><FONT size=2>62</FONT>&nbsp;&nbsp;innuebant autem patri eius quem vellet vocari eum<BR><FONT size=2>63</FONT>&nbsp;&nbsp;et postulans pugillarem scripsit dicens Iohannes est nomen eius et mirati sunt universi<BR><FONT size=2>64</FONT>&nbsp;&nbsp;apertum est autem ilico os eius et lingua eius et loquebatur benedicens Deum<BR><FONT size=2>65</FONT>&nbsp;&nbsp;et factus est timor super omnes vicinos eorum et super omnia montana Iudaeae divulgabantur omnia verba haec<BR><FONT size=2>66</FONT>&nbsp;&nbsp;et posuerunt omnes qui audierant in corde suo dicentes quid putas puer iste erit etenim manus Domini erat cum illo<BR><FONT size=2>67</FONT>&nbsp;&nbsp;et Zaccharias pater eius impletus est Spiritu Sancto et prophetavit dicens<BR><FONT size=2>68</FONT>&nbsp;&nbsp;benedictus Deus Israhel quia visitavit et fecit redemptionem plebi suae<BR><FONT size=2>69</FONT>&nbsp;&nbsp;et erexit cornu salutis nobis in domo David pueri sui<BR><FONT size=2>70</FONT>&nbsp;&nbsp;sicut locutus est per os sanctorum qui a saeculo sunt prophetarum eius<BR><FONT size=2>71</FONT>&nbsp;&nbsp;salutem ex inimicis nostris et de manu omnium qui oderunt nos<BR><FONT size=2>72</FONT>&nbsp;&nbsp;ad faciendam misericordiam cum patribus nostris et memorari testamenti sui sancti<BR><FONT size=2>73</FONT>&nbsp;&nbsp;iusiurandum quod iuravit ad Abraham patrem nostrum<BR><FONT size=2>74</FONT>&nbsp;&nbsp;daturum se nobis ut sine timore de manu inimicorum nostrorum liberati serviamus illi<BR><FONT size=2>75</FONT>&nbsp;&nbsp;in sanctitate et iustitia coram ipso omnibus diebus nostris<BR><FONT size=2>76</FONT>&nbsp;&nbsp;et tu puer propheta Altissimi vocaberis praeibis enim ante faciem Domini parare vias eius<BR><FONT size=2>77</FONT>&nbsp;&nbsp;ad dandam scientiam salutis plebi eius in remissionem peccatorum eorum<BR><FONT size=2>78</FONT>&nbsp;&nbsp;per viscera misericordiae Dei nostri in quibus visitavit nos oriens ex alto<BR><FONT size=2>79</FONT>&nbsp;&nbsp;inluminare his qui in tenebris et in umbra mortis sedent ad dirigendos pedes nostros in viam pacis<BR><FONT size=2>80</FONT>&nbsp;&nbsp;puer autem crescebat et confortabatur spiritu et erat in deserto usque in diem ostensionis suae ad Israhel 
<P><HR>
<P><A NAME="2"></A><B>CAPUT 2</B><P><FONT size=2>1</FONT>&nbsp;&nbsp;factum est autem in diebus illis exiit edictum a Caesare Augusto ut describeretur universus orbis<BR><FONT size=2>2</FONT>&nbsp;&nbsp;haec descriptio prima facta est praeside Syriae Cyrino<BR><FONT size=2>3</FONT>&nbsp;&nbsp;et ibant omnes ut profiterentur singuli in suam civitatem<BR><FONT size=2>4</FONT>&nbsp;&nbsp;ascendit autem et Ioseph a Galilaea de civitate Nazareth in Iudaeam civitatem David quae vocatur Bethleem eo quod esset de domo et familia David<BR><FONT size=2>5</FONT>&nbsp;&nbsp;ut profiteretur cum Maria desponsata sibi uxore praegnate<BR><FONT size=2>6</FONT>&nbsp;&nbsp;factum est autem cum essent ibi impleti sunt dies ut pareret<BR><FONT size=2>7</FONT>&nbsp;&nbsp;et peperit filium suum primogenitum et pannis eum involvit et reclinavit eum in praesepio quia non erat eis locus in diversorio<BR><FONT size=2>8</FONT>&nbsp;&nbsp;et pastores erant in regione eadem vigilantes et custodientes vigilias noctis supra gregem suum<BR><FONT size=2>9</FONT>&nbsp;&nbsp;et ecce angelus Domini stetit iuxta illos et claritas Dei circumfulsit illos et timuerunt timore magno<BR><FONT size=2>10</FONT>&nbsp;&nbsp;et dixit illis angelus nolite timere ecce enim evangelizo vobis gaudium magnum quod erit omni populo<BR><FONT size=2>11</FONT>&nbsp;&nbsp;quia natus est vobis hodie salvator qui est Christus Dominus in civitate David<BR><FONT size=2>12</FONT>&nbsp;&nbsp;et hoc vobis signum invenietis infantem pannis involutum et positum in praesepio<BR><FONT size=2>13</FONT>&nbsp;&nbsp;et subito facta est cum angelo multitudo militiae caelestis laudantium Deum et dicentium<BR><FONT size=2>14</FONT>&nbsp;&nbsp;gloria in altissimis Deo et in terra pax in hominibus bonae voluntatis<BR><FONT size=2>15</FONT>&nbsp;&nbsp;et factum est ut discesserunt ab eis angeli in caelum pastores loquebantur ad invicem transeamus usque Bethleem et videamus hoc verbum quod factum est quod fecit Dominus et ostendit nobis<BR><FONT size=2>16</FONT>&nbsp;&nbsp;et venerunt festinantes et invenerunt Mariam et Ioseph et infantem positum in praesepio<BR><FONT size=2>17</FONT>&nbsp;&nbsp;videntes autem cognoverunt de verbo quod dictum erat illis de puero hoc<BR><FONT size=2>18</FONT>&nbsp;&nbsp;et omnes qui audierunt mirati sunt et de his quae dicta erant a pastoribus ad ipsos<BR><FONT size=2>19</FONT>&nbsp;&nbsp;Maria autem conservabat omnia verba haec conferens in corde suo<BR><FONT size=2>20</FONT>&nbsp;&nbsp;et reversi sunt pastores glorificantes et laudantes Deum in omnibus quae audierant et viderant sicut dictum est ad illos<BR><FONT size=2>21</FONT>&nbsp;&nbsp;et postquam consummati sunt dies octo ut circumcideretur vocatum est nomen eius Iesus quod vocatum est ab angelo priusquam in utero conciperetur<BR><FONT size=2>22</FONT>&nbsp;&nbsp;et postquam impleti sunt dies purgationis eius secundum legem Mosi tulerunt illum in Hierusalem ut sisterent eum Domino<BR><FONT size=2>23</FONT>&nbsp;&nbsp;sicut scriptum est in lege Domini quia omne masculinum adaperiens vulvam sanctum Domino vocabitur<BR><FONT size=2>24</FONT>&nbsp;&nbsp;et ut darent hostiam secundum quod dictum est in lege Domini par turturum aut duos pullos columbarum<BR><FONT size=2>25</FONT>&nbsp;&nbsp;et ecce homo erat in Hierusalem cui nomen Symeon et homo iste iustus et timoratus expectans consolationem Israhel et Spiritus Sanctus erat in eo<BR><FONT size=2>26</FONT>&nbsp;&nbsp;et responsum acceperat ab Spiritu Sancto non visurum se mortem nisi prius videret Christum Domini<BR><FONT size=2>27</FONT>&nbsp;&nbsp;et venit in Spiritu in templum et cum inducerent puerum Iesum parentes eius ut facerent secundum consuetudinem legis pro eo<BR><FONT size=2>28</FONT>&nbsp;&nbsp;et ipse accepit eum in ulnas suas et benedixit Deum et dixit<BR><FONT size=2>29</FONT>&nbsp;&nbsp;nunc dimittis servum tuum Domine secundum verbum tuum in pace<BR><FONT size=2>30</FONT>&nbsp;&nbsp;quia viderunt oculi mei salutare tuum<BR><FONT size=2>31</FONT>&nbsp;&nbsp;quod parasti ante faciem omnium populorum<BR><FONT size=2>32</FONT>&nbsp;&nbsp;lumen ad revelationem gentium et gloriam plebis tuae Israhel<BR><FONT size=2>33</FONT>&nbsp;&nbsp;et erat pater eius et mater mirantes super his quae dicebantur de illo<BR><FONT size=2>34</FONT>&nbsp;&nbsp;et benedixit illis Symeon et dixit ad Mariam matrem eius ecce positus est hic in ruinam et resurrectionem multorum in Israhel et in signum cui contradicetur<BR><FONT size=2>35</FONT>&nbsp;&nbsp;et tuam ipsius animam pertransiet gladius ut revelentur ex multis cordibus cogitationes<BR><FONT size=2>36</FONT>&nbsp;&nbsp;et erat Anna prophetissa filia Phanuhel de tribu Aser haec processerat in diebus multis et vixerat cum viro suo annis septem a virginitate sua<BR><FONT size=2>37</FONT>&nbsp;&nbsp;et haec vidua usque ad annos octoginta quattuor quae non discedebat de templo ieiuniis et obsecrationibus serviens nocte ac die<BR><FONT size=2>38</FONT>&nbsp;&nbsp;et haec ipsa hora superveniens confitebatur Domino et loquebatur de illo omnibus qui expectabant redemptionem Hierusalem<BR><FONT size=2>39</FONT>&nbsp;&nbsp;et ut perfecerunt omnia secundum legem Domini reversi sunt in Galilaeam in civitatem suam Nazareth<BR><FONT size=2>40</FONT>&nbsp;&nbsp;puer autem crescebat et confortabatur plenus sapientia et gratia Dei erat in illo<BR><FONT size=2>41</FONT>&nbsp;&nbsp;et ibant parentes eius per omnes annos in Hierusalem in die sollemni paschae<BR><FONT size=2>42</FONT>&nbsp;&nbsp;et cum factus esset annorum duodecim ascendentibus illis in Hierosolymam secundum consuetudinem diei festi<BR><FONT size=2>43</FONT>&nbsp;&nbsp;consummatisque diebus cum redirent remansit puer Iesus in Hierusalem et non cognoverunt parentes eius<BR><FONT size=2>44</FONT>&nbsp;&nbsp;existimantes autem illum esse in comitatu venerunt iter diei et requirebant eum inter cognatos et notos<BR><FONT size=2>45</FONT>&nbsp;&nbsp;et non invenientes regressi sunt in Hierusalem requirentes eum<BR><FONT size=2>46</FONT>&nbsp;&nbsp;et factum est post triduum invenerunt illum in templo sedentem in medio doctorum audientem illos et interrogantem<BR><FONT size=2>47</FONT>&nbsp;&nbsp;stupebant autem omnes qui eum audiebant super prudentia et responsis eius<BR><FONT size=2>48</FONT>&nbsp;&nbsp;et videntes admirati sunt et dixit mater eius ad illum fili quid fecisti nobis sic ecce pater tuus et ego dolentes quaerebamus te<BR><FONT size=2>49</FONT>&nbsp;&nbsp;et ait ad illos quid est quod me quaerebatis nesciebatis quia in his quae Patris mei sunt oportet me esse<BR><FONT size=2>50</FONT>&nbsp;&nbsp;et ipsi non intellexerunt verbum quod locutus est ad illos<BR><FONT size=2>51</FONT>&nbsp;&nbsp;et descendit cum eis et venit Nazareth et erat subditus illis et mater eius conservabat omnia verba haec in corde suo<BR><FONT size=2>52</FONT>&nbsp;&nbsp;et Iesus proficiebat sapientia aetate et gratia apud Deum et homines 
<P><HR>
<P><A NAME="3"></A><B>CAPUT 3</B><P><FONT size=2>1</FONT>&nbsp;&nbsp;anno autem quintodecimo imperii Tiberii Caesaris procurante Pontio Pilato Iudaeam tetrarcha autem Galilaeae Herode Philippo autem fratre eius tetrarcha Itureae et Trachonitidis regionis et Lysania Abilinae tetrarcha<BR><FONT size=2>2</FONT>&nbsp;&nbsp;sub principibus sacerdotum Anna et Caiapha factum est verbum Dei super Iohannem Zacchariae filium in deserto<BR><FONT size=2>3</FONT>&nbsp;&nbsp;et venit in omnem regionem Iordanis praedicans baptismum paenitentiae in remissionem peccatorum<BR><FONT size=2>4</FONT>&nbsp;&nbsp;sicut scriptum est in libro sermonum Esaiae prophetae vox clamantis in deserto parate viam Domini rectas facite semitas eius<BR><FONT size=2>5</FONT>&nbsp;&nbsp;omnis vallis implebitur et omnis mons et collis humiliabitur et erunt prava in directa et aspera in vias planas<BR><FONT size=2>6</FONT>&nbsp;&nbsp;et videbit omnis caro salutare Dei<BR><FONT size=2>7</FONT>&nbsp;&nbsp;dicebat ergo ad turbas quae exiebant ut baptizarentur ab ipso genimina viperarum quis ostendit vobis fugere a ventura ira<BR><FONT size=2>8</FONT>&nbsp;&nbsp;facite ergo fructus dignos paenitentiae et ne coeperitis dicere patrem habemus Abraham dico enim vobis quia potest Deus de lapidibus istis suscitare filios Abrahae<BR><FONT size=2>9</FONT>&nbsp;&nbsp;iam enim securis ad radicem arborum posita est omnis ergo arbor non faciens fructum exciditur et in ignem mittitur<BR><FONT size=2>10</FONT>&nbsp;&nbsp;et interrogabant eum turbae dicentes quid ergo faciemus<BR><FONT size=2>11</FONT>&nbsp;&nbsp;respondens autem dicebat illis qui habet duas tunicas det non habenti et qui habet escas similiter faciat<BR><FONT size=2>12</FONT>&nbsp;&nbsp;venerunt autem et publicani ut baptizarentur et dixerunt ad illum magister quid faciemus<BR><FONT size=2>13</FONT>&nbsp;&nbsp;at ille dixit ad eos nihil amplius quam quod constitutum est vobis faciatis<BR><FONT size=2>14</FONT>&nbsp;&nbsp;interrogabant autem eum et milites dicentes quid faciemus et nos et ait illis neminem concutiatis neque calumniam faciatis et contenti estote stipendiis vestris<BR><FONT size=2>15</FONT>&nbsp;&nbsp;existimante autem populo et cogitantibus omnibus in cordibus suis de Iohanne ne forte ipse esset Christus<BR><FONT size=2>16</FONT>&nbsp;&nbsp;respondit Iohannes dicens omnibus ego quidem aqua baptizo vos venit autem fortior me cuius non sum dignus solvere corrigiam calciamentorum eius ipse vos baptizabit in Spiritu Sancto et igni<BR><FONT size=2>17</FONT>&nbsp;&nbsp;cuius ventilabrum in manu eius et purgabit aream suam et congregabit triticum in horreum suum paleas autem conburet igni inextinguibili<BR><FONT size=2>18</FONT>&nbsp;&nbsp;multa quidem et alia exhortans evangelizabat populum<BR><FONT size=2>19</FONT>&nbsp;&nbsp;Herodes autem tetrarcha cum corriperetur ab illo de Herodiade uxore fratris sui et de omnibus malis quae fecit Herodes<BR><FONT size=2>20</FONT>&nbsp;&nbsp;adiecit et hoc supra omnia et inclusit Iohannem in carcere<BR><FONT size=2>21</FONT>&nbsp;&nbsp;factum est autem cum baptizaretur omnis populus et Iesu baptizato et orante apertum est caelum<BR><FONT size=2>22</FONT>&nbsp;&nbsp;et descendit Spiritus Sanctus corporali specie sicut columba in ipsum et vox de caelo facta est tu es Filius meus dilectus in te conplacuit mihi<BR><FONT size=2>23</FONT>&nbsp;&nbsp;et ipse Iesus erat incipiens quasi annorum triginta ut putabatur filius Ioseph qui fuit Heli<BR><FONT size=2>24</FONT>&nbsp;&nbsp;qui fuit Matthat qui fuit Levi qui fuit Melchi qui fuit Iannae qui fuit Ioseph<BR><FONT size=2>25</FONT>&nbsp;&nbsp;qui fuit Matthathiae qui fuit Amos qui fuit Naum qui fuit Esli qui fuit Naggae<BR><FONT size=2>26</FONT>&nbsp;&nbsp;qui fuit Maath qui fuit Matthathiae qui fuit Semei qui fuit Iosech qui fuit Ioda<BR><FONT size=2>27</FONT>&nbsp;&nbsp;qui fuit Iohanna qui fuit Resa qui fuit Zorobabel qui fuit Salathihel qui fuit Neri<BR><FONT size=2>28</FONT>&nbsp;&nbsp;qui fuit Melchi qui fuit Addi qui fuit Cosam qui fuit Helmadam qui fuit Her<BR><FONT size=2>29</FONT>&nbsp;&nbsp;qui fuit Iesu qui fuit Eliezer qui fuit Iorim qui fuit Matthat qui fuit Levi<BR><FONT size=2>30</FONT>&nbsp;&nbsp;qui fuit Symeon qui fuit Iuda qui fuit Ioseph qui fuit Iona qui fuit Eliachim<BR><FONT size=2>31</FONT>&nbsp;&nbsp;qui fuit Melea qui fuit Menna qui fuit Matthata qui fuit Nathan qui fuit David<BR><FONT size=2>32</FONT>&nbsp;&nbsp;qui fuit Iesse qui fuit Obed qui fuit Booz qui fuit Salmon qui fuit Naasson<BR><FONT size=2>33</FONT>&nbsp;&nbsp;qui fuit Aminadab qui fuit Aram qui fuit Esrom qui fuit Phares qui fuit Iudae<BR><FONT size=2>34</FONT>&nbsp;&nbsp;qui fuit Iacob qui fuit Isaac qui fuit Abraham qui fuit Thare qui fuit Nachor<BR><FONT size=2>35</FONT>&nbsp;&nbsp;qui fuit Seruch qui fuit Ragau qui fuit Phalec qui fuit Eber qui fuit Sale<BR><FONT size=2>36</FONT>&nbsp;&nbsp;qui fuit Cainan qui fuit Arfaxat qui fuit Sem qui fuit Noe qui fuit Lamech<BR><FONT size=2>37</FONT>&nbsp;&nbsp;qui fuit Mathusalae qui fuit Enoch qui fuit Iared qui fuit Malelehel qui fuit Cainan<BR><FONT size=2>38</FONT>&nbsp;&nbsp;qui fuit Enos qui fuit Seth qui fuit Adam qui fuit Dei 
<P><HR>
<P><A NAME="4"></A><B>CAPUT 4</B><P><FONT size=2>1</FONT>&nbsp;&nbsp;Iesus autem plenus Spiritu Sancto regressus est ab Iordane et agebatur in Spiritu in desertum<BR><FONT size=2>2</FONT>&nbsp;&nbsp;diebus quadraginta et temptabatur a diabolo et nihil manducavit in diebus illis et consummatis illis esuriit<BR><FONT size=2>3</FONT>&nbsp;&nbsp;dixit autem illi diabolus si Filius Dei es dic lapidi huic ut panis fiat<BR><FONT size=2>4</FONT>&nbsp;&nbsp;et respondit ad illum Iesus scriptum est quia non in pane solo vivet homo sed in omni verbo Dei<BR><FONT size=2>5</FONT>&nbsp;&nbsp;et duxit illum diabolus et ostendit illi omnia regna orbis terrae in momento temporis<BR><FONT size=2>6</FONT>&nbsp;&nbsp;et ait ei tibi dabo potestatem hanc universam et gloriam illorum quia mihi tradita sunt et cui volo do illa<BR><FONT size=2>7</FONT>&nbsp;&nbsp;tu ergo si adoraveris coram me erunt tua omnia<BR><FONT size=2>8</FONT>&nbsp;&nbsp;et respondens Iesus dixit illi scriptum est Dominum Deum tuum adorabis et illi soli servies<BR><FONT size=2>9</FONT>&nbsp;&nbsp;et duxit illum in Hierusalem et statuit eum supra pinnam templi et dixit illi si Filius Dei es mitte te hinc deorsum<BR><FONT size=2>10</FONT>&nbsp;&nbsp;scriptum est enim quod angelis suis mandabit de te ut conservent te<BR><FONT size=2>11</FONT>&nbsp;&nbsp;et quia in manibus tollent te ne forte offendas ad lapidem pedem tuum<BR><FONT size=2>12</FONT>&nbsp;&nbsp;et respondens Iesus ait illi dictum est non temptabis Dominum Deum tuum<BR><FONT size=2>13</FONT>&nbsp;&nbsp;et consummata omni temptatione diabolus recessit ab illo usque ad tempus<BR><FONT size=2>14</FONT>&nbsp;&nbsp;et regressus est Iesus in virtute Spiritus in Galilaeam et fama exiit per universam regionem de illo<BR><FONT size=2>15</FONT>&nbsp;&nbsp;et ipse docebat in synagogis eorum et magnificabatur ab omnibus<BR><FONT size=2>16</FONT>&nbsp;&nbsp;et venit Nazareth ubi erat nutritus et intravit secundum consuetudinem suam die sabbati in synagogam et surrexit legere<BR><FONT size=2>17</FONT>&nbsp;&nbsp;et traditus est illi liber prophetae Esaiae et ut revolvit librum invenit locum ubi scriptum erat<BR><FONT size=2>18</FONT>&nbsp;&nbsp;Spiritus Domini super me propter quod unxit me evangelizare pauperibus misit me<BR><FONT size=2>19</FONT>&nbsp;&nbsp;praedicare captivis remissionem et caecis visum dimittere confractos in remissionem praedicare annum Domini acceptum et diem retributionis<BR><FONT size=2>20</FONT>&nbsp;&nbsp;et cum plicuisset librum reddidit ministro et sedit et omnium in synagoga oculi erant intendentes in eum<BR><FONT size=2>21</FONT>&nbsp;&nbsp;coepit autem dicere ad illos quia hodie impleta est haec scriptura in auribus vestris<BR><FONT size=2>22</FONT>&nbsp;&nbsp;et omnes testimonium illi dabant et mirabantur in verbis gratiae quae procedebant de ore ipsius et dicebant nonne hic filius est Ioseph<BR><FONT size=2>23</FONT>&nbsp;&nbsp;et ait illis utique dicetis mihi hanc similitudinem medice cura te ipsum quanta audivimus facta in Capharnaum fac et hic in patria tua<BR><FONT size=2>24</FONT>&nbsp;&nbsp;ait autem amen dico vobis quia nemo propheta acceptus est in patria sua<BR><FONT size=2>25</FONT>&nbsp;&nbsp;in veritate dico vobis multae viduae erant in diebus Heliae in Israhel quando clusum est caelum annis tribus et mensibus sex cum facta est fames magna in omni terra<BR><FONT size=2>26</FONT>&nbsp;&nbsp;et ad nullam illarum missus est Helias nisi in Sareptha Sidoniae ad mulierem viduam<BR><FONT size=2>27</FONT>&nbsp;&nbsp;et multi leprosi erant in Israhel sub Heliseo propheta et nemo eorum mundatus est nisi Neman Syrus<BR><FONT size=2>28</FONT>&nbsp;&nbsp;et repleti sunt omnes in synagoga ira haec audientes<BR><FONT size=2>29</FONT>&nbsp;&nbsp;et surrexerunt et eiecerunt illum extra civitatem et duxerunt illum usque ad supercilium montis supra quem civitas illorum erat aedificata ut praecipitarent eum<BR><FONT size=2>30</FONT>&nbsp;&nbsp;ipse autem transiens per medium illorum ibat<BR><FONT size=2>31</FONT>&nbsp;&nbsp;et descendit in Capharnaum civitatem Galilaeae ibique docebat illos sabbatis<BR><FONT size=2>32</FONT>&nbsp;&nbsp;et stupebant in doctrina eius quia in potestate erat sermo ipsius<BR><FONT size=2>33</FONT>&nbsp;&nbsp;et in synagoga erat homo habens daemonium inmundum et exclamavit voce magna<BR><FONT size=2>34</FONT>&nbsp;&nbsp;dicens sine quid nobis et tibi Iesu Nazarene venisti perdere nos scio te qui sis Sanctus Dei<BR><FONT size=2>35</FONT>&nbsp;&nbsp;et increpavit illi Iesus dicens obmutesce et exi ab illo et cum proiecisset illum daemonium in medium exiit ab illo nihilque illum nocuit<BR><FONT size=2>36</FONT>&nbsp;&nbsp;et factus est pavor in omnibus et conloquebantur ad invicem dicentes quod est hoc verbum quia in potestate et virtute imperat inmundis spiritibus et exeunt<BR><FONT size=2>37</FONT>&nbsp;&nbsp;et divulgabatur fama de illo in omnem locum regionis<BR><FONT size=2>38</FONT>&nbsp;&nbsp;surgens autem de synagoga introivit in domum Simonis socrus autem Simonis tenebatur magnis febribus et rogaverunt illum pro ea<BR><FONT size=2>39</FONT>&nbsp;&nbsp;et stans super illam imperavit febri et dimisit illam et continuo surgens ministrabat illis<BR><FONT size=2>40</FONT>&nbsp;&nbsp;cum sol autem occidisset omnes qui habebant infirmos variis languoribus ducebant illos ad eum at ille singulis manus inponens curabat eos<BR><FONT size=2>41</FONT>&nbsp;&nbsp;exiebant autem etiam daemonia a multis clamantia et dicentia quia tu es Filius Dei et increpans non sinebat ea loqui quia sciebant ipsum esse Christum<BR><FONT size=2>42</FONT>&nbsp;&nbsp;facta autem die egressus ibat in desertum locum et turbae requirebant eum et venerunt usque ad ipsum et detinebant illum ne discederet ab eis<BR><FONT size=2>43</FONT>&nbsp;&nbsp;quibus ille ait quia et aliis civitatibus oportet me evangelizare regnum Dei quia ideo missus sum<BR><FONT size=2>44</FONT>&nbsp;&nbsp;et erat praedicans in synagogis Galilaeae 
<P><HR>
<P><A NAME="5"></A><B>CAPUT 5</B><P><FONT size=2>1</FONT>&nbsp;&nbsp;factum est autem cum turbae inruerent in eum ut audirent verbum Dei et ipse stabat secus stagnum Gennesareth<BR><FONT size=2>2</FONT>&nbsp;&nbsp;et vidit duas naves stantes secus stagnum piscatores autem descenderant et lavabant retia<BR><FONT size=2>3</FONT>&nbsp;&nbsp;ascendens autem in unam navem quae erat Simonis rogavit eum a terra reducere pusillum et sedens docebat de navicula turbas<BR><FONT size=2>4</FONT>&nbsp;&nbsp;ut cessavit autem loqui dixit ad Simonem duc in altum et laxate retia vestra in capturam<BR><FONT size=2>5</FONT>&nbsp;&nbsp;et respondens Simon dixit illi praeceptor per totam noctem laborantes nihil cepimus in verbo autem tuo laxabo rete<BR><FONT size=2>6</FONT>&nbsp;&nbsp;et cum hoc fecissent concluserunt piscium multitudinem copiosam rumpebatur autem rete eorum<BR><FONT size=2>7</FONT>&nbsp;&nbsp;et annuerunt sociis qui erant in alia navi ut venirent et adiuvarent eos et venerunt et impleverunt ambas naviculas ita ut mergerentur<BR><FONT size=2>8</FONT>&nbsp;&nbsp;quod cum videret Simon Petrus procidit ad genua Iesu dicens exi a me quia homo peccator sum Domine<BR><FONT size=2>9</FONT>&nbsp;&nbsp;stupor enim circumdederat eum et omnes qui cum illo erant in captura piscium quam ceperant<BR><FONT size=2>10</FONT>&nbsp;&nbsp;similiter autem Iacobum et Iohannem filios Zebedaei qui erant socii Simonis et ait ad Simonem Iesus noli timere ex hoc iam homines eris capiens<BR><FONT size=2>11</FONT>&nbsp;&nbsp;et subductis ad terram navibus relictis omnibus secuti sunt illum<BR><FONT size=2>12</FONT>&nbsp;&nbsp;et factum est cum esset in una civitatum et ecce vir plenus lepra et videns Iesum et procidens in faciem rogavit eum dicens Domine si vis potes me mundare<BR><FONT size=2>13</FONT>&nbsp;&nbsp;et extendens manum tetigit illum dicens volo mundare et confestim lepra discessit ab illo<BR><FONT size=2>14</FONT>&nbsp;&nbsp;et ipse praecepit illi ut nemini diceret sed vade ostende te sacerdoti et offer pro emundatione tua sicut praecepit Moses in testimonium illis<BR><FONT size=2>15</FONT>&nbsp;&nbsp;perambulabat autem magis sermo de illo et conveniebant turbae multae ut audirent et curarentur ab infirmitatibus suis<BR><FONT size=2>16</FONT>&nbsp;&nbsp;ipse autem secedebat in deserto et orabat<BR><FONT size=2>17</FONT>&nbsp;&nbsp;et factum est in una dierum et ipse sedebat docens et erant Pharisaei sedentes et legis doctores qui venerant ex omni castello Galilaeae et Iudaeae et Hierusalem et virtus erat Domini ad sanandum eos<BR><FONT size=2>18</FONT>&nbsp;&nbsp;et ecce viri portantes in lecto hominem qui erat paralyticus et quaerebant eum inferre et ponere ante eum<BR><FONT size=2>19</FONT>&nbsp;&nbsp;et non invenientes qua parte illum inferrent prae turba ascenderunt supra tectum per tegulas submiserunt illum cum lecto in medium ante Iesum<BR><FONT size=2>20</FONT>&nbsp;&nbsp;quorum fidem ut vidit dixit homo remittuntur tibi peccata tua<BR><FONT size=2>21</FONT>&nbsp;&nbsp;et coeperunt cogitare scribae et Pharisaei dicentes quis est hic qui loquitur blasphemias quis potest dimittere peccata nisi solus Deus<BR><FONT size=2>22</FONT>&nbsp;&nbsp;ut cognovit autem Iesus cogitationes eorum respondens dixit ad illos quid cogitatis in cordibus vestris<BR><FONT size=2>23</FONT>&nbsp;&nbsp;quid est facilius dicere dimittuntur tibi peccata an dicere surge et ambula<BR><FONT size=2>24</FONT>&nbsp;&nbsp;ut autem sciatis quia Filius hominis potestatem habet in terra dimittere peccata ait paralytico tibi dico surge tolle lectum tuum et vade in domum tuam<BR><FONT size=2>25</FONT>&nbsp;&nbsp;et confestim surgens coram illis tulit in quo iacebat et abiit in domum suam magnificans Deum<BR><FONT size=2>26</FONT>&nbsp;&nbsp;et stupor adprehendit omnes et magnificabant Deum et repleti sunt timore dicentes quia vidimus mirabilia hodie<BR><FONT size=2>27</FONT>&nbsp;&nbsp;et post haec exiit et vidit publicanum nomine Levi sedentem ad teloneum et ait illi sequere me<BR><FONT size=2>28</FONT>&nbsp;&nbsp;et relictis omnibus surgens secutus est eum<BR><FONT size=2>29</FONT>&nbsp;&nbsp;et fecit ei convivium magnum Levi in domo sua et erat turba multa publicanorum et aliorum qui cum illis erant discumbentes<BR><FONT size=2>30</FONT>&nbsp;&nbsp;et murmurabant Pharisaei et scribae eorum dicentes ad discipulos eius quare cum publicanis et peccatoribus manducatis et bibitis<BR><FONT size=2>31</FONT>&nbsp;&nbsp;et respondens Iesus dixit ad illos non egent qui sani sunt medico sed qui male habent<BR><FONT size=2>32</FONT>&nbsp;&nbsp;non veni vocare iustos sed peccatores in paenitentiam<BR><FONT size=2>33</FONT>&nbsp;&nbsp;at illi dixerunt ad eum quare discipuli Iohannis ieiunant frequenter et obsecrationes faciunt similiter et Pharisaeorum tui autem edunt et bibunt<BR><FONT size=2>34</FONT>&nbsp;&nbsp;quibus ipse ait numquid potestis filios sponsi dum cum illis est sponsus facere ieiunare<BR><FONT size=2>35</FONT>&nbsp;&nbsp;venient autem dies et cum ablatus fuerit ab illis sponsus tunc ieiunabunt in illis diebus<BR><FONT size=2>36</FONT>&nbsp;&nbsp;dicebat autem et similitudinem ad illos quia nemo commissuram a vestimento novo inmittit in vestimentum vetus alioquin et novum rumpit et veteri non convenit commissura a novo<BR><FONT size=2>37</FONT>&nbsp;&nbsp;et nemo mittit vinum novum in utres veteres alioquin rumpet vinum novum utres et ipsum effundetur et utres peribunt<BR><FONT size=2>38</FONT>&nbsp;&nbsp;sed vinum novum in utres novos mittendum est et utraque conservantur<BR><FONT size=2>39</FONT>&nbsp;&nbsp;et nemo bibens vetus statim vult novum dicit enim vetus melius est 
<P><HR>
<P><A NAME="6"></A><B>CAPUT 6</B><P><FONT size=2>1</FONT>&nbsp;&nbsp;factum est autem in sabbato secundoprimo cum transiret per sata vellebant discipuli eius spicas et manducabant confricantes manibus<BR><FONT size=2>2</FONT>&nbsp;&nbsp;quidam autem Pharisaeorum dicebant illis quid facitis quod non licet in sabbatis<BR><FONT size=2>3</FONT>&nbsp;&nbsp;et respondens Iesus ad eos dixit nec hoc legistis quod fecit David cum esurisset ipse et qui cum eo erant<BR><FONT size=2>4</FONT>&nbsp;&nbsp;quomodo intravit in domum Dei et panes propositionis sumpsit et manducavit et dedit his qui cum ipso erant quos non licet manducare nisi tantum sacerdotibus<BR><FONT size=2>5</FONT>&nbsp;&nbsp;et dicebat illis quia dominus est Filius hominis etiam sabbati<BR><FONT size=2>6</FONT>&nbsp;&nbsp;factum est autem et in alio sabbato ut intraret in synagogam et doceret et erat ibi homo et manus eius dextra erat arida<BR><FONT size=2>7</FONT>&nbsp;&nbsp;observabant autem scribae et Pharisaei si in sabbato curaret ut invenirent accusare illum<BR><FONT size=2>8</FONT>&nbsp;&nbsp;ipse vero sciebat cogitationes eorum et ait homini qui habebat manum aridam surge et sta in medium et surgens stetit<BR><FONT size=2>9</FONT>&nbsp;&nbsp;ait autem ad illos Iesus interrogo vos si licet sabbato bene facere an male animam salvam facere an perdere<BR><FONT size=2>10</FONT>&nbsp;&nbsp;et circumspectis omnibus dixit homini extende manum tuam et extendit et restituta est manus eius<BR><FONT size=2>11</FONT>&nbsp;&nbsp;ipsi autem repleti sunt insipientia et conloquebantur ad invicem quidnam facerent Iesu<BR><FONT size=2>12</FONT>&nbsp;&nbsp;factum est autem in illis diebus exiit in montem orare et erat pernoctans in oratione Dei<BR><FONT size=2>13</FONT>&nbsp;&nbsp;et cum dies factus esset vocavit discipulos suos et elegit duodecim ex ipsis quos et apostolos nominavit<BR><FONT size=2>14</FONT>&nbsp;&nbsp;Simonem quem cognominavit Petrum et Andream fratrem eius Iacobum et Iohannem Philippum et Bartholomeum<BR><FONT size=2>15</FONT>&nbsp;&nbsp;Mattheum et Thomam Iacobum Alphei et Simonem qui vocatur Zelotes<BR><FONT size=2>16</FONT>&nbsp;&nbsp;Iudam Iacobi et Iudam Scarioth qui fuit proditor<BR><FONT size=2>17</FONT>&nbsp;&nbsp;et descendens cum illis stetit in loco campestri et turba discipulorum eius et multitudo copiosa plebis ab omni Iudaea et Hierusalem et maritimae Tyri et Sidonis<BR><FONT size=2>18</FONT>&nbsp;&nbsp;qui venerunt ut audirent eum et sanarentur a languoribus suis et qui vexabantur ab spiritibus inmundis curabantur<BR><FONT size=2>19</FONT>&nbsp;&nbsp;et omnis turba quaerebant eum tangere quia virtus de illo exiebat et sanabat omnes<BR><FONT size=2>20</FONT>&nbsp;&nbsp;et ipse elevatis oculis in discipulos suos dicebat beati pauperes quia vestrum est regnum Dei<BR><FONT size=2>21</FONT>&nbsp;&nbsp;beati qui nunc esuritis quia saturabimini beati qui nunc fletis quia ridebitis<BR><FONT size=2>22</FONT>&nbsp;&nbsp;beati eritis cum vos oderint homines et cum separaverint vos et exprobraverint et eiecerint nomen vestrum tamquam malum propter Filium hominis<BR><FONT size=2>23</FONT>&nbsp;&nbsp;gaudete in illa die et exultate ecce enim merces vestra multa in caelo secundum haec enim faciebant prophetis patres eorum<BR><FONT size=2>24</FONT>&nbsp;&nbsp;verumtamen vae vobis divitibus quia habetis consolationem vestram<BR><FONT size=2>25</FONT>&nbsp;&nbsp;vae vobis qui saturati estis quia esurietis vae vobis qui ridetis nunc quia lugebitis et flebitis<BR><FONT size=2>26</FONT>&nbsp;&nbsp;vae cum bene vobis dixerint omnes homines secundum haec faciebant prophetis patres eorum<BR><FONT size=2>27</FONT>&nbsp;&nbsp;sed vobis dico qui auditis diligite inimicos vestros benefacite his qui vos oderunt<BR><FONT size=2>28</FONT>&nbsp;&nbsp;benedicite maledicentibus vobis orate pro calumniantibus vos<BR><FONT size=2>29</FONT>&nbsp;&nbsp;ei qui te percutit in maxillam praebe et alteram et ab eo qui aufert tibi vestimentum etiam tunicam noli prohibere<BR><FONT size=2>30</FONT>&nbsp;&nbsp;omni autem petenti te tribue et qui aufert quae tua sunt ne repetas<BR><FONT size=2>31</FONT>&nbsp;&nbsp;et prout vultis ut faciant vobis homines et vos facite illis similiter<BR><FONT size=2>32</FONT>&nbsp;&nbsp;et si diligitis eos qui vos diligunt quae vobis est gratia nam et peccatores diligentes se diligunt<BR><FONT size=2>33</FONT>&nbsp;&nbsp;et si benefeceritis his qui vobis benefaciunt quae vobis est gratia siquidem et peccatores hoc faciunt<BR><FONT size=2>34</FONT>&nbsp;&nbsp;et si mutuum dederitis his a quibus speratis recipere quae gratia est vobis nam et peccatores peccatoribus fenerantur ut recipiant aequalia<BR><FONT size=2>35</FONT>&nbsp;&nbsp;verumtamen diligite inimicos vestros et benefacite et mutuum date nihil desperantes et erit merces vestra multa et eritis filii Altissimi quia ipse benignus est super ingratos et malos<BR><FONT size=2>36</FONT>&nbsp;&nbsp;estote ergo misericordes sicut et Pater vester misericors est<BR><FONT size=2>37</FONT>&nbsp;&nbsp;nolite iudicare et non iudicabimini nolite condemnare et non condemnabimini dimittite et dimittemini<BR><FONT size=2>38</FONT>&nbsp;&nbsp;date et dabitur vobis mensuram bonam confersam et coagitatam et supereffluentem dabunt in sinum vestrum eadem quippe mensura qua mensi fueritis remetietur vobis<BR><FONT size=2>39</FONT>&nbsp;&nbsp;dicebat autem illis et similitudinem numquid potest caecus caecum ducere nonne ambo in foveam cadent<BR><FONT size=2>40</FONT>&nbsp;&nbsp;non est discipulus super magistrum perfectus autem omnis erit sicut magister eius<BR><FONT size=2>41</FONT>&nbsp;&nbsp;quid autem vides festucam in oculo fratris tui trabem autem quae in oculo tuo est non consideras<BR><FONT size=2>42</FONT>&nbsp;&nbsp;et quomodo potes dicere fratri tuo frater sine eiciam festucam de oculo tuo ipse in oculo tuo trabem non videns hypocrita eice primum trabem de oculo tuo et tunc perspicies ut educas festucam de oculo fratris tui<BR><FONT size=2>43</FONT>&nbsp;&nbsp;non est enim arbor bona quae facit fructus malos neque arbor mala faciens fructum bonum<BR><FONT size=2>44</FONT>&nbsp;&nbsp;unaquaeque enim arbor de fructu suo cognoscitur neque enim de spinis colligunt ficus neque de rubo vindemiant uvam<BR><FONT size=2>45</FONT>&nbsp;&nbsp;bonus homo de bono thesauro cordis sui profert bonum et malus homo de malo profert malum ex abundantia enim cordis os loquitur<BR><FONT size=2>46</FONT>&nbsp;&nbsp;quid autem vocatis me Domine Domine et non facitis quae dico<BR><FONT size=2>47</FONT>&nbsp;&nbsp;omnis qui venit ad me et audit sermones meos et facit eos ostendam vobis cui similis est<BR><FONT size=2>48</FONT>&nbsp;&nbsp;similis est homini aedificanti domum qui fodit in altum et posuit fundamenta supra petram inundatione autem facta inlisum est flumen domui illi et non potuit eam movere fundata enim erat supra petram<BR><FONT size=2>49</FONT>&nbsp;&nbsp;qui autem audivit et non fecit similis est homini aedificanti domum suam supra terram sine fundamento in quam inlisus est fluvius et continuo concidit et facta est ruina domus illius magna 
<P><HR>
<P><A NAME="7"></A><B>CAPUT 7</B><P><FONT size=2>1</FONT>&nbsp;&nbsp;cum autem implesset omnia verba sua in aures plebis intravit Capharnaum<BR><FONT size=2>2</FONT>&nbsp;&nbsp;centurionis autem cuiusdam servus male habens erat moriturus qui illi erat pretiosus<BR><FONT size=2>3</FONT>&nbsp;&nbsp;et cum audisset de Iesu misit ad eum seniores Iudaeorum rogans eum ut veniret et salvaret servum eius<BR><FONT size=2>4</FONT>&nbsp;&nbsp;at illi cum venissent ad Iesum rogabant eum sollicite dicentes ei quia dignus est ut hoc illi praestes<BR><FONT size=2>5</FONT>&nbsp;&nbsp;diligit enim gentem nostram et synagogam ipse aedificavit nobis<BR><FONT size=2>6</FONT>&nbsp;&nbsp;Iesus autem ibat cum illis et cum iam non longe esset a domo misit ad eum centurio amicos dicens Domine noli vexari non enim dignus sum ut sub tectum meum intres<BR><FONT size=2>7</FONT>&nbsp;&nbsp;propter quod et me ipsum non sum dignum arbitratus ut venirem ad te sed dic verbo et sanabitur puer meus<BR><FONT size=2>8</FONT>&nbsp;&nbsp;nam et ego homo sum sub potestate constitutus habens sub me milites et dico huic vade et vadit et alio veni et venit et servo meo fac hoc et facit<BR><FONT size=2>9</FONT>&nbsp;&nbsp;quo audito Iesus miratus est et conversus sequentibus se turbis dixit amen dico vobis nec in Israhel tantam fidem inveni<BR><FONT size=2>10</FONT>&nbsp;&nbsp;et reversi qui missi fuerant domum invenerunt servum qui languerat sanum<BR><FONT size=2>11</FONT>&nbsp;&nbsp;et factum est deinceps ibat in civitatem quae vocatur Naim et ibant cum illo discipuli eius et turba copiosa<BR><FONT size=2>12</FONT>&nbsp;&nbsp;cum autem adpropinquaret portae civitatis et ecce defunctus efferebatur filius unicus matri suae et haec vidua erat et turba civitatis multa cum illa<BR><FONT size=2>13</FONT>&nbsp;&nbsp;quam cum vidisset Dominus misericordia motus super ea dixit illi noli flere<BR><FONT size=2>14</FONT>&nbsp;&nbsp;et accessit et tetigit loculum hii autem qui portabant steterunt et ait adulescens tibi dico surge<BR><FONT size=2>15</FONT>&nbsp;&nbsp;et resedit qui erat mortuus et coepit loqui et dedit illum matri suae<BR><FONT size=2>16</FONT>&nbsp;&nbsp;accepit autem omnes timor et magnificabant Deum dicentes quia propheta magnus surrexit in nobis et quia Deus visitavit plebem suam<BR><FONT size=2>17</FONT>&nbsp;&nbsp;et exiit hic sermo in universam Iudaeam de eo et omnem circa regionem<BR><FONT size=2>18</FONT>&nbsp;&nbsp;et nuntiaverunt Iohanni discipuli eius de omnibus his<BR><FONT size=2>19</FONT>&nbsp;&nbsp;et convocavit duos de discipulis suis Iohannes et misit ad Dominum dicens tu es qui venturus es an alium expectamus<BR><FONT size=2>20</FONT>&nbsp;&nbsp;cum autem venissent ad eum viri dixerunt Iohannes Baptista misit nos ad te dicens tu es qui venturus es an alium expectamus<BR><FONT size=2>21</FONT>&nbsp;&nbsp;in ipsa autem hora curavit multos a languoribus et plagis et spiritibus malis et caecis multis donavit visum<BR><FONT size=2>22</FONT>&nbsp;&nbsp;et respondens dixit illis euntes nuntiate Iohanni quae vidistis et audistis quia caeci vident claudi ambulant leprosi mundantur surdi audiunt mortui resurgunt pauperes evangelizantur<BR><FONT size=2>23</FONT>&nbsp;&nbsp;et beatus est quicumque non fuerit scandalizatus in me<BR><FONT size=2>24</FONT>&nbsp;&nbsp;et cum discessissent nuntii Iohannis coepit dicere de Iohanne ad turbas quid existis in desertum videre harundinem vento moveri<BR><FONT size=2>25</FONT>&nbsp;&nbsp;sed quid existis videre hominem mollibus vestimentis indutum ecce qui in veste pretiosa sunt et deliciis in domibus regum sunt<BR><FONT size=2>26</FONT>&nbsp;&nbsp;sed quid existis videre prophetam utique dico vobis et plus quam prophetam<BR><FONT size=2>27</FONT>&nbsp;&nbsp;hic est de quo scriptum est ecce mitto angelum meum ante faciem tuam qui praeparabit viam tuam ante te<BR><FONT size=2>28</FONT>&nbsp;&nbsp;dico enim vobis maior inter natos mulierum propheta Iohanne Baptista nemo est qui autem minor est in regno Dei maior est illo<BR><FONT size=2>29</FONT>&nbsp;&nbsp;et omnis populus audiens et publicani iustificaverunt Deum baptizati baptismo Iohannis<BR><FONT size=2>30</FONT>&nbsp;&nbsp;Pharisaei autem et legis periti consilium Dei spreverunt in semet ipsos non baptizati ab eo<BR><FONT size=2>31</FONT>&nbsp;&nbsp;cui ergo similes dicam homines generationis huius et cui similes sunt<BR><FONT size=2>32</FONT>&nbsp;&nbsp;similes sunt pueris sedentibus in foro et loquentibus ad invicem et dicentibus cantavimus vobis tibiis et non saltastis lamentavimus et non plorastis<BR><FONT size=2>33</FONT>&nbsp;&nbsp;venit enim Iohannes Baptista neque manducans panem neque bibens vinum et dicitis daemonium habet<BR><FONT size=2>34</FONT>&nbsp;&nbsp;venit Filius hominis manducans et bibens et dicitis ecce homo devorator et bibens vinum amicus publicanorum et peccatorum<BR><FONT size=2>35</FONT>&nbsp;&nbsp;et iustificata est sapientia ab omnibus filiis suis<BR><FONT size=2>36</FONT>&nbsp;&nbsp;rogabat autem illum quidam de Pharisaeis ut manducaret cum illo et ingressus domum Pharisaei discubuit<BR><FONT size=2>37</FONT>&nbsp;&nbsp;et ecce mulier quae erat in civitate peccatrix ut cognovit quod accubuit in domo Pharisaei adtulit alabastrum unguenti<BR><FONT size=2>38</FONT>&nbsp;&nbsp;et stans retro secus pedes eius lacrimis coepit rigare pedes eius et capillis capitis sui tergebat et osculabatur pedes eius et unguento unguebat<BR><FONT size=2>39</FONT>&nbsp;&nbsp;videns autem Pharisaeus qui vocaverat eum ait intra se dicens hic si esset propheta sciret utique quae et qualis mulier quae tangit eum quia peccatrix est<BR><FONT size=2>40</FONT>&nbsp;&nbsp;et respondens Iesus dixit ad illum Simon habeo tibi aliquid dicere at ille ait magister dic<BR><FONT size=2>41</FONT>&nbsp;&nbsp;duo debitores erant cuidam feneratori unus debebat denarios quingentos alius quinquaginta<BR><FONT size=2>42</FONT>&nbsp;&nbsp;non habentibus illis unde redderent donavit utrisque quis ergo eum plus diliget<BR><FONT size=2>43</FONT>&nbsp;&nbsp;respondens Simon dixit aestimo quia is cui plus donavit at ille dixit ei recte iudicasti<BR><FONT size=2>44</FONT>&nbsp;&nbsp;et conversus ad mulierem dixit Simoni vides hanc mulierem intravi in domum tuam aquam pedibus meis non dedisti haec autem lacrimis rigavit pedes meos et capillis suis tersit<BR><FONT size=2>45</FONT>&nbsp;&nbsp;osculum mihi non dedisti haec autem ex quo intravit non cessavit osculari pedes meos<BR><FONT size=2>46</FONT>&nbsp;&nbsp;oleo caput meum non unxisti haec autem unguento unxit pedes meos<BR><FONT size=2>47</FONT>&nbsp;&nbsp;propter quod dico tibi remittentur ei peccata multa quoniam dilexit multum cui autem minus dimittitur minus diligit<BR><FONT size=2>48</FONT>&nbsp;&nbsp;dixit autem ad illam remittuntur tibi peccata<BR><FONT size=2>49</FONT>&nbsp;&nbsp;et coeperunt qui simul accumbebant dicere intra se quis est hic qui etiam peccata dimittit<BR><FONT size=2>50</FONT>&nbsp;&nbsp;dixit autem ad mulierem fides tua te salvam fecit vade in pace 
<P><HR>
<P><A NAME="8"></A><B>CAPUT 8</B><P><FONT size=2>1</FONT>&nbsp;&nbsp;et factum est deinceps et ipse iter faciebat per civitatem et castellum praedicans et evangelizans regnum Dei et duodecim cum illo<BR><FONT size=2>2</FONT>&nbsp;&nbsp;et mulieres aliquae quae erant curatae ab spiritibus malignis et infirmitatibus Maria quae vocatur Magdalene de qua daemonia septem exierant<BR><FONT size=2>3</FONT>&nbsp;&nbsp;et Iohanna uxor Chuza procuratoris Herodis et Susanna et aliae multae quae ministrabant eis de facultatibus suis<BR><FONT size=2>4</FONT>&nbsp;&nbsp;cum autem turba plurima conveniret et de civitatibus properarent ad eum dixit per similitudinem<BR><FONT size=2>5</FONT>&nbsp;&nbsp;exiit qui seminat seminare semen suum et dum seminat aliud cecidit secus viam et conculcatum est et volucres caeli comederunt illud<BR><FONT size=2>6</FONT>&nbsp;&nbsp;et aliud cecidit supra petram et natum aruit quia non habebat humorem<BR><FONT size=2>7</FONT>&nbsp;&nbsp;et aliud cecidit inter spinas et simul exortae spinae suffocaverunt illud<BR><FONT size=2>8</FONT>&nbsp;&nbsp;et aliud cecidit in terram bonam et ortum fecit fructum centuplum haec dicens clamabat qui habet aures audiendi audiat<BR><FONT size=2>9</FONT>&nbsp;&nbsp;interrogabant autem eum discipuli eius quae esset haec parabola<BR><FONT size=2>10</FONT>&nbsp;&nbsp;quibus ipse dixit vobis datum est nosse mysterium regni Dei ceteris autem in parabolis ut videntes non videant et audientes non intellegant<BR><FONT size=2>11</FONT>&nbsp;&nbsp;est autem haec parabola semen est verbum Dei<BR><FONT size=2>12</FONT>&nbsp;&nbsp;qui autem secus viam sunt qui audiunt deinde venit diabolus et tollit verbum de corde eorum ne credentes salvi fiant<BR><FONT size=2>13</FONT>&nbsp;&nbsp;nam qui supra petram qui cum audierint cum gaudio suscipiunt verbum et hii radices non habent qui ad tempus credunt et in tempore temptationis recedunt<BR><FONT size=2>14</FONT>&nbsp;&nbsp;quod autem in spinis cecidit hii sunt qui audierunt et a sollicitudinibus et divitiis et voluptatibus vitae euntes suffocantur et non referunt fructum<BR><FONT size=2>15</FONT>&nbsp;&nbsp;quod autem in bonam terram hii sunt qui in corde bono et optimo audientes verbum retinent et fructum adferunt in patientia<BR><FONT size=2>16</FONT>&nbsp;&nbsp;nemo autem lucernam accendens operit eam vaso aut subtus lectum ponit sed supra candelabrum ponit ut intrantes videant lumen<BR><FONT size=2>17</FONT>&nbsp;&nbsp;non enim est occultum quod non manifestetur nec absconditum quod non cognoscatur et in palam veniat<BR><FONT size=2>18</FONT>&nbsp;&nbsp;videte ergo quomodo auditis qui enim habet dabitur illi et quicumque non habet etiam quod putat se habere auferetur ab illo<BR><FONT size=2>19</FONT>&nbsp;&nbsp;venerunt autem ad illum mater et fratres eius et non poterant adire ad eum prae turba<BR><FONT size=2>20</FONT>&nbsp;&nbsp;et nuntiatum est illi mater tua et fratres tui stant foris volentes te videre<BR><FONT size=2>21</FONT>&nbsp;&nbsp;qui respondens dixit ad eos mater mea et fratres mei hii sunt qui verbum Dei audiunt et faciunt<BR><FONT size=2>22</FONT>&nbsp;&nbsp;factum est autem in una dierum et ipse ascendit in naviculam et discipuli eius et ait ad illos transfretemus trans stagnum et ascenderunt<BR><FONT size=2>23</FONT>&nbsp;&nbsp;navigantibus autem illis obdormiit et descendit procella venti in stagnum et conplebantur et periclitabantur<BR><FONT size=2>24</FONT>&nbsp;&nbsp;accedentes autem suscitaverunt eum dicentes praeceptor perimus at ille surgens increpavit ventum et tempestatem aquae et cessavit et facta est tranquillitas<BR><FONT size=2>25</FONT>&nbsp;&nbsp;dixit autem illis ubi est fides vestra qui timentes mirati sunt dicentes ad invicem quis putas hic est quia et ventis imperat et mari et oboediunt ei<BR><FONT size=2>26</FONT>&nbsp;&nbsp;enavigaverunt autem ad regionem Gerasenorum quae est contra Galilaeam<BR><FONT size=2>27</FONT>&nbsp;&nbsp;et cum egressus esset ad terram occurrit illi vir quidam qui habebat daemonium iam temporibus multis et vestimento non induebatur neque in domo manebat sed in monumentis<BR><FONT size=2>28</FONT>&nbsp;&nbsp;is ut vidit Iesum procidit ante illum et exclamans voce magna dixit quid mihi et tibi est Iesu Fili Dei altissimi obsecro te ne me torqueas<BR><FONT size=2>29</FONT>&nbsp;&nbsp;praecipiebat enim spiritui inmundo ut exiret ab homine multis enim temporibus arripiebat illum et vinciebatur catenis et conpedibus custoditus et ruptis vinculis agebatur a daemonio in deserta<BR><FONT size=2>30</FONT>&nbsp;&nbsp;interrogavit autem illum Iesus dicens quod tibi nomen est at ille dixit Legio quia intraverunt daemonia multa in eum<BR><FONT size=2>31</FONT>&nbsp;&nbsp;et rogabant illum ne imperaret illis ut in abyssum irent<BR><FONT size=2>32</FONT>&nbsp;&nbsp;erat autem ibi grex porcorum multorum pascentium in monte et rogabant eum ut permitteret eos in illos ingredi et permisit illos<BR><FONT size=2>33</FONT>&nbsp;&nbsp;exierunt ergo daemonia ab homine et intraverunt in porcos et impetu abiit grex per praeceps in stagnum et suffocatus est<BR><FONT size=2>34</FONT>&nbsp;&nbsp;quod ut viderunt factum qui pascebant fugerunt et nuntiaverunt in civitatem et in villas<BR><FONT size=2>35</FONT>&nbsp;&nbsp;exierunt autem videre quod factum est et venerunt ad Iesum et invenerunt hominem sedentem a quo daemonia exierant vestitum ac sana mente ad pedes eius et timuerunt<BR><FONT size=2>36</FONT>&nbsp;&nbsp;nuntiaverunt autem illis et qui viderant quomodo sanus factus esset a Legione<BR><FONT size=2>37</FONT>&nbsp;&nbsp;et rogaverunt illum omnis multitudo regionis Gerasenorum ut discederet ab ipsis quia timore magno tenebantur ipse autem ascendens navem reversus est<BR><FONT size=2>38</FONT>&nbsp;&nbsp;et rogabat illum vir a quo daemonia exierant ut cum eo esset dimisit autem eum Iesus dicens<BR><FONT size=2>39</FONT>&nbsp;&nbsp;redi domum tuam et narra quanta tibi fecit Deus et abiit per universam civitatem praedicans quanta illi fecisset Iesus<BR><FONT size=2>40</FONT>&nbsp;&nbsp;factum est autem cum redisset Iesus excepit illum turba erant enim omnes expectantes eum<BR><FONT size=2>41</FONT>&nbsp;&nbsp;et ecce venit vir cui nomen Iairus et ipse princeps synagogae erat et cecidit ad pedes Iesu rogans eum ut intraret in domum eius<BR><FONT size=2>42</FONT>&nbsp;&nbsp;quia filia unica erat illi fere annorum duodecim et haec moriebatur et contigit dum iret a turbis conprimebatur<BR><FONT size=2>43</FONT>&nbsp;&nbsp;et mulier quaedam erat in fluxu sanguinis ab annis duodecim quae in medicos erogaverat omnem substantiam suam nec ab ullo potuit curari<BR><FONT size=2>44</FONT>&nbsp;&nbsp;accessit retro et tetigit fimbriam vestimenti eius et confestim stetit fluxus sanguinis eius<BR><FONT size=2>45</FONT>&nbsp;&nbsp;et ait Iesus quis est qui me tetigit negantibus autem omnibus dixit Petrus et qui cum illo erant praeceptor turbae te conprimunt et adfligunt et dicis quis me tetigit<BR><FONT size=2>46</FONT>&nbsp;&nbsp;et dixit Iesus tetigit me aliquis nam ego novi virtutem de me exisse<BR><FONT size=2>47</FONT>&nbsp;&nbsp;videns autem mulier quia non latuit tremens venit et procidit ante pedes illius et ob quam causam tetigerit eum indicavit coram omni populo et quemadmodum confestim sanata sit<BR><FONT size=2>48</FONT>&nbsp;&nbsp;at ipse dixit illi filia fides tua te salvam fecit vade in pace<BR><FONT size=2>49</FONT>&nbsp;&nbsp;adhuc illo loquente venit a principe synagogae dicens ei quia mortua est filia tua noli vexare illum<BR><FONT size=2>50</FONT>&nbsp;&nbsp;Iesus autem audito hoc verbo respondit patri puellae noli timere crede tantum et salva erit<BR><FONT size=2>51</FONT>&nbsp;&nbsp;et cum venisset domum non permisit intrare secum quemquam nisi Petrum et Iohannem et Iacobum et patrem et matrem puellae<BR><FONT size=2>52</FONT>&nbsp;&nbsp;flebant autem omnes et plangebant illam at ille dixit nolite flere non est mortua sed dormit<BR><FONT size=2>53</FONT>&nbsp;&nbsp;et deridebant eum scientes quia mortua esset<BR><FONT size=2>54</FONT>&nbsp;&nbsp;ipse autem tenens manum eius clamavit dicens puella surge<BR><FONT size=2>55</FONT>&nbsp;&nbsp;et reversus est spiritus eius et surrexit continuo et iussit illi dari manducare<BR><FONT size=2>56</FONT>&nbsp;&nbsp;et stupuerunt parentes eius quibus praecepit ne alicui dicerent quod factum erat 
<P><HR>
<P><A NAME="9"></A><B>CAPUT 9</B><P><FONT size=2>1</FONT>&nbsp;&nbsp;convocatis autem duodecim apostolis dedit illis virtutem et potestatem super omnia daemonia et ut languores curarent<BR><FONT size=2>2</FONT>&nbsp;&nbsp;et misit illos praedicare regnum Dei et sanare infirmos<BR><FONT size=2>3</FONT>&nbsp;&nbsp;et ait ad illos nihil tuleritis in via neque virgam neque peram neque panem neque pecuniam neque duas tunicas habeatis<BR><FONT size=2>4</FONT>&nbsp;&nbsp;et in quamcumque domum intraveritis ibi manete et inde ne exeatis<BR><FONT size=2>5</FONT>&nbsp;&nbsp;et quicumque non receperint vos exeuntes de civitate illa etiam pulverem pedum vestrorum excutite in testimonium supra illos<BR><FONT size=2>6</FONT>&nbsp;&nbsp;egressi autem circumibant per castella evangelizantes et curantes ubique<BR><FONT size=2>7</FONT>&nbsp;&nbsp;audivit autem Herodes tetrarcha omnia quae fiebant ab eo et haesitabat eo quod diceretur<BR><FONT size=2>8</FONT>&nbsp;&nbsp;a quibusdam quia Iohannes surrexit a mortuis a quibusdam vero quia Helias apparuit ab aliis autem quia propheta unus de antiquis surrexit<BR><FONT size=2>9</FONT>&nbsp;&nbsp;et ait Herodes Iohannem ego decollavi quis autem est iste de quo audio ego talia et quaerebat videre eum<BR><FONT size=2>10</FONT>&nbsp;&nbsp;et reversi apostoli narraverunt illi quaecumque fecerunt et adsumptis illis secessit seorsum in locum desertum qui est Bethsaida<BR><FONT size=2>11</FONT>&nbsp;&nbsp;quod cum cognovissent turbae secutae sunt illum et excepit illos et loquebatur illis de regno Dei et eos qui cura indigebant sanabat<BR><FONT size=2>12</FONT>&nbsp;&nbsp;dies autem coeperat declinare et accedentes duodecim dixerunt illi dimitte turbas ut euntes in castella villasque quae circa sunt devertant et inveniant escas quia hic in loco deserto sumus<BR><FONT size=2>13</FONT>&nbsp;&nbsp;ait autem ad illos vos date illis manducare at illi dixerunt non sunt nobis plus quam quinque panes et duo pisces nisi forte nos eamus et emamus in omnem hanc turbam escas<BR><FONT size=2>14</FONT>&nbsp;&nbsp;erant autem fere viri quinque milia ait autem ad discipulos suos facite illos discumbere per convivia quinquagenos<BR><FONT size=2>15</FONT>&nbsp;&nbsp;et ita fecerunt et discumbere fecerunt omnes<BR><FONT size=2>16</FONT>&nbsp;&nbsp;acceptis autem quinque panibus et duobus piscibus respexit in caelum et benedixit illis et fregit et distribuit discipulis suis ut ponerent ante turbas<BR><FONT size=2>17</FONT>&nbsp;&nbsp;et manducaverunt omnes et saturati sunt et sublatum est quod superfuit illis fragmentorum cofini duodecim<BR><FONT size=2>18</FONT>&nbsp;&nbsp;et factum est cum solus esset orans erant cum illo et discipuli et interrogavit illos dicens quem me dicunt esse turbae<BR><FONT size=2>19</FONT>&nbsp;&nbsp;at illi responderunt et dixerunt Iohannem Baptistam alii autem Heliam alii quia propheta unus de prioribus surrexit<BR><FONT size=2>20</FONT>&nbsp;&nbsp;dixit autem illis vos autem quem me esse dicitis respondens Simon Petrus dixit Christum Dei<BR><FONT size=2>21</FONT>&nbsp;&nbsp;at ille increpans illos praecepit ne cui dicerent hoc<BR><FONT size=2>22</FONT>&nbsp;&nbsp;dicens quia oportet Filium hominis multa pati et reprobari a senioribus et principibus sacerdotum et scribis et occidi et tertia die resurgere<BR><FONT size=2>23</FONT>&nbsp;&nbsp;dicebat autem ad omnes si quis vult post me venire abneget se ipsum et tollat crucem suam cotidie et sequatur me<BR><FONT size=2>24</FONT>&nbsp;&nbsp;qui enim voluerit animam suam salvam facere perdet illam nam qui perdiderit animam suam propter me salvam faciet illam<BR><FONT size=2>25</FONT>&nbsp;&nbsp;quid enim proficit homo si lucretur universum mundum se autem ipsum perdat et detrimentum sui faciat<BR><FONT size=2>26</FONT>&nbsp;&nbsp;nam qui me erubuerit et meos sermones hunc Filius hominis erubescet cum venerit in maiestate sua et Patris et sanctorum angelorum<BR><FONT size=2>27</FONT>&nbsp;&nbsp;dico autem vobis vere sunt aliqui hic stantes qui non gustabunt mortem donec videant regnum Dei<BR><FONT size=2>28</FONT>&nbsp;&nbsp;factum est autem post haec verba fere dies octo et adsumpsit Petrum et Iohannem et Iacobum et ascendit in montem ut oraret<BR><FONT size=2>29</FONT>&nbsp;&nbsp;et factum est dum oraret species vultus eius altera et vestitus eius albus refulgens<BR><FONT size=2>30</FONT>&nbsp;&nbsp;et ecce duo viri loquebantur cum illo erant autem Moses et Helias<BR><FONT size=2>31</FONT>&nbsp;&nbsp;visi in maiestate et dicebant excessum eius quem conpleturus erat in Hierusalem<BR><FONT size=2>32</FONT>&nbsp;&nbsp;Petrus vero et qui cum illo gravati erant somno et evigilantes viderunt maiestatem eius et duos viros qui stabant cum illo<BR><FONT size=2>33</FONT>&nbsp;&nbsp;et factum est cum discederent ab illo ait Petrus ad Iesum praeceptor bonum est nos hic esse et faciamus tria tabernacula unum tibi et unum Mosi et unum Heliae nesciens quid diceret<BR><FONT size=2>34</FONT>&nbsp;&nbsp;haec autem illo loquente facta est nubes et obumbravit eos et timuerunt intrantibus illis in nubem<BR><FONT size=2>35</FONT>&nbsp;&nbsp;et vox facta est de nube dicens hic est Filius meus electus ipsum audite<BR><FONT size=2>36</FONT>&nbsp;&nbsp;et dum fieret vox inventus est Iesus solus et ipsi tacuerunt et nemini dixerunt in illis diebus quicquam ex his quae viderant<BR><FONT size=2>37</FONT>&nbsp;&nbsp;factum est autem in sequenti die descendentibus illis de monte occurrit illi turba multa<BR><FONT size=2>38</FONT>&nbsp;&nbsp;et ecce vir de turba exclamavit dicens magister obsecro te respice in filium meum quia unicus est mihi<BR><FONT size=2>39</FONT>&nbsp;&nbsp;et ecce spiritus adprehendit illum et subito clamat et elidit et dissipat eum cum spuma et vix discedit dilanians eum<BR><FONT size=2>40</FONT>&nbsp;&nbsp;et rogavi discipulos tuos ut eicerent illum et non potuerunt<BR><FONT size=2>41</FONT>&nbsp;&nbsp;respondens autem Iesus dixit o generatio infidelis et perversa usquequo ero apud vos et patiar vos adduc huc filium tuum<BR><FONT size=2>42</FONT>&nbsp;&nbsp;et cum accederet elisit illum daemonium et dissipavit<BR><FONT size=2>43</FONT>&nbsp;&nbsp;et increpavit Iesus spiritum inmundum et sanavit puerum et reddidit illum patri eius<BR><FONT size=2>44</FONT>&nbsp;&nbsp;stupebant autem omnes in magnitudine Dei omnibusque mirantibus in omnibus quae faciebat dixit ad discipulos suos ponite vos in cordibus vestris sermones istos Filius enim hominis futurum est ut tradatur in manus hominum<BR><FONT size=2>45</FONT>&nbsp;&nbsp;at illi ignorabant verbum istud et erat velatum ante eos ut non sentirent illud et timebant interrogare eum de hoc verbo<BR><FONT size=2>46</FONT>&nbsp;&nbsp;intravit autem cogitatio in eos quis eorum maior esset<BR><FONT size=2>47</FONT>&nbsp;&nbsp;at Iesus videns cogitationes cordis illorum adprehendens puerum statuit eum secus se<BR><FONT size=2>48</FONT>&nbsp;&nbsp;et ait illis quicumque susceperit puerum istum in nomine meo me recipit et quicumque me recipit recipit eum qui me misit nam qui minor est inter omnes vos hic maior est<BR><FONT size=2>49</FONT>&nbsp;&nbsp;respondens autem Iohannes dixit praeceptor vidimus quendam in nomine tuo eicientem daemonia et prohibuimus eum quia non sequitur nobiscum<BR><FONT size=2>50</FONT>&nbsp;&nbsp;et ait ad illum Iesus nolite prohibere qui enim non est adversum vos pro vobis est<BR><FONT size=2>51</FONT>&nbsp;&nbsp;factum est autem dum conplerentur dies adsumptionis eius et ipse faciem suam firmavit ut iret Hierusalem<BR><FONT size=2>52</FONT>&nbsp;&nbsp;et misit nuntios ante conspectum suum et euntes intraverunt in civitatem Samaritanorum ut pararent illi<BR><FONT size=2>53</FONT>&nbsp;&nbsp;et non receperunt eum quia facies eius erat euntis Hierusalem<BR><FONT size=2>54</FONT>&nbsp;&nbsp;cum vidissent autem discipuli eius Iacobus et Iohannes dixerunt Domine vis dicimus ut ignis descendat de caelo et consumat illos<BR><FONT size=2>55</FONT>&nbsp;&nbsp;et conversus increpavit illos<BR><FONT size=2>56</FONT>&nbsp;&nbsp;et abierunt in aliud castellum<BR><FONT size=2>57</FONT>&nbsp;&nbsp;factum est autem ambulantibus illis in via dixit quidam ad illum sequar te quocumque ieris<BR><FONT size=2>58</FONT>&nbsp;&nbsp;et ait illi Iesus vulpes foveas habent et volucres caeli nidos Filius autem hominis non habet ubi caput reclinet<BR><FONT size=2>59</FONT>&nbsp;&nbsp;ait autem ad alterum sequere me ille autem dixit Domine permitte mihi primum ire sepelire patrem meum<BR><FONT size=2>60</FONT>&nbsp;&nbsp;dixitque ei Iesus sine ut mortui sepeliant mortuos suos tu autem vade adnuntia regnum Dei<BR><FONT size=2>61</FONT>&nbsp;&nbsp;et ait alter sequar te Domine sed primum permitte mihi renuntiare his qui domi sunt<BR><FONT size=2>62</FONT>&nbsp;&nbsp;ait ad illum Iesus nemo mittens manum suam in aratrum et aspiciens retro aptus est regno Dei 
<P><HR>
<P><A NAME="10"></A><B>CAPUT 10</B><P><FONT size=2>1</FONT>&nbsp;&nbsp;post haec autem designavit Dominus et alios septuaginta duos et misit illos binos ante faciem suam in omnem civitatem et locum quo erat ipse venturus<BR><FONT size=2>2</FONT>&nbsp;&nbsp;et dicebat illis messis quidem multa operarii autem pauci rogate ergo Dominum messis ut mittat operarios in messem<BR><FONT size=2>3</FONT>&nbsp;&nbsp;ite ecce ego mitto vos sicut agnos inter lupos<BR><FONT size=2>4</FONT>&nbsp;&nbsp;nolite portare sacculum neque peram neque calciamenta et neminem per viam salutaveritis<BR><FONT size=2>5</FONT>&nbsp;&nbsp;in quamcumque domum intraveritis primum dicite pax huic domui<BR><FONT size=2>6</FONT>&nbsp;&nbsp;et si ibi fuerit filius pacis requiescet super illam pax vestra sin autem ad vos revertetur<BR><FONT size=2>7</FONT>&nbsp;&nbsp;in eadem autem domo manete edentes et bibentes quae apud illos sunt dignus enim est operarius mercede sua nolite transire de domo in domum<BR><FONT size=2>8</FONT>&nbsp;&nbsp;et in quamcumque civitatem intraveritis et susceperint vos manducate quae adponuntur vobis<BR><FONT size=2>9</FONT>&nbsp;&nbsp;et curate infirmos qui in illa sunt et dicite illis adpropinquavit in vos regnum Dei<BR><FONT size=2>10</FONT>&nbsp;&nbsp;in quamcumque civitatem intraveritis et non receperint vos exeuntes in plateas eius dicite<BR><FONT size=2>11</FONT>&nbsp;&nbsp;etiam pulverem qui adhesit nobis de civitate vestra extergimus in vos tamen hoc scitote quia adpropinquavit regnum Dei<BR><FONT size=2>12</FONT>&nbsp;&nbsp;dico vobis quia Sodomis in die illa remissius erit quam illi civitati<BR><FONT size=2>13</FONT>&nbsp;&nbsp;vae tibi Corazain vae tibi Bethsaida quia si in Tyro et Sidone factae fuissent virtutes quae in vobis factae sunt olim in cilicio et cinere sedentes paeniterent<BR><FONT size=2>14</FONT>&nbsp;&nbsp;verumtamen Tyro et Sidoni remissius erit in iudicio quam vobis<BR><FONT size=2>15</FONT>&nbsp;&nbsp;et tu Capharnaum usque in caelum exaltata usque ad infernum demergeris<BR><FONT size=2>16</FONT>&nbsp;&nbsp;qui vos audit me audit et qui vos spernit me spernit qui autem me spernit spernit eum qui me misit<BR><FONT size=2>17</FONT>&nbsp;&nbsp;reversi sunt autem septuaginta duo cum gaudio dicentes Domine etiam daemonia subiciuntur nobis in nomine tuo<BR><FONT size=2>18</FONT>&nbsp;&nbsp;et ait illis videbam Satanan sicut fulgur de caelo cadentem<BR><FONT size=2>19</FONT>&nbsp;&nbsp;ecce dedi vobis potestatem calcandi supra serpentes et scorpiones et supra omnem virtutem inimici et nihil vobis nocebit<BR><FONT size=2>20</FONT>&nbsp;&nbsp;verumtamen in hoc nolite gaudere quia spiritus vobis subiciuntur gaudete autem quod nomina vestra scripta sunt in caelis<BR><FONT size=2>21</FONT>&nbsp;&nbsp;in ipsa hora exultavit Spiritu Sancto et dixit confiteor tibi Pater Domine caeli et terrae quod abscondisti haec a sapientibus et prudentibus et revelasti ea parvulis etiam Pater quia sic placuit ante te<BR><FONT size=2>22</FONT>&nbsp;&nbsp;omnia mihi tradita sunt a Patre meo et nemo scit qui sit Filius nisi Pater et qui sit Pater nisi Filius et cui voluerit Filius revelare<BR><FONT size=2>23</FONT>&nbsp;&nbsp;et conversus ad discipulos suos dixit beati oculi qui vident quae videtis<BR><FONT size=2>24</FONT>&nbsp;&nbsp;dico enim vobis quod multi prophetae et reges voluerunt videre quae vos videtis et non viderunt et audire quae auditis et non audierunt<BR><FONT size=2>25</FONT>&nbsp;&nbsp;et ecce quidam legis peritus surrexit temptans illum et dicens magister quid faciendo vitam aeternam possidebo<BR><FONT size=2>26</FONT>&nbsp;&nbsp;at ille dixit ad eum in lege quid scriptum est quomodo legis<BR><FONT size=2>27</FONT>&nbsp;&nbsp;ille respondens dixit diliges Dominum Deum tuum ex toto corde tuo et ex tota anima tua et ex omnibus viribus tuis et ex omni mente tua et proximum tuum sicut te ipsum<BR><FONT size=2>28</FONT>&nbsp;&nbsp;dixitque illi recte respondisti hoc fac et vives<BR><FONT size=2>29</FONT>&nbsp;&nbsp;ille autem volens iustificare se ipsum dixit ad Iesum et quis est meus proximus<BR><FONT size=2>30</FONT>&nbsp;&nbsp;suscipiens autem Iesus dixit homo quidam descendebat ab Hierusalem in Hiericho et incidit in latrones qui etiam despoliaverunt eum et plagis inpositis abierunt semivivo relicto<BR><FONT size=2>31</FONT>&nbsp;&nbsp;accidit autem ut sacerdos quidam descenderet eadem via et viso illo praeterivit<BR><FONT size=2>32</FONT>&nbsp;&nbsp;similiter et Levita cum esset secus locum et videret eum pertransiit<BR><FONT size=2>33</FONT>&nbsp;&nbsp;Samaritanus autem quidam iter faciens venit secus eum et videns eum misericordia motus est<BR><FONT size=2>34</FONT>&nbsp;&nbsp;et adpropians alligavit vulnera eius infundens oleum et vinum et inponens illum in iumentum suum duxit in stabulum et curam eius egit<BR><FONT size=2>35</FONT>&nbsp;&nbsp;et altera die protulit duos denarios et dedit stabulario et ait curam illius habe et quodcumque supererogaveris ego cum rediero reddam tibi<BR><FONT size=2>36</FONT>&nbsp;&nbsp;quis horum trium videtur tibi proximus fuisse illi qui incidit in latrones<BR><FONT size=2>37</FONT>&nbsp;&nbsp;at ille dixit qui fecit misericordiam in illum et ait illi Iesus vade et tu fac similiter<BR><FONT size=2>38</FONT>&nbsp;&nbsp;factum est autem dum irent et ipse intravit in quoddam castellum et mulier quaedam Martha nomine excepit illum in domum suam<BR><FONT size=2>39</FONT>&nbsp;&nbsp;et huic erat soror nomine Maria quae etiam sedens secus pedes Domini audiebat verbum illius<BR><FONT size=2>40</FONT>&nbsp;&nbsp;Martha autem satagebat circa frequens ministerium quae stetit et ait Domine non est tibi curae quod soror mea reliquit me solam ministrare dic ergo illi ut me adiuvet<BR><FONT size=2>41</FONT>&nbsp;&nbsp;et respondens dixit illi Dominus Martha Martha sollicita es et turbaris erga plurima<BR><FONT size=2>42</FONT>&nbsp;&nbsp;porro unum est necessarium Maria optimam partem elegit quae non auferetur ab ea 
<P><HR>
<P><A NAME="11"></A><B>CAPUT 11</B><P><FONT size=2>1</FONT>&nbsp;&nbsp;et factum est cum esset in loco quodam orans ut cessavit dixit unus ex discipulis eius ad eum Domine doce nos orare sicut et Iohannes docuit discipulos suos<BR><FONT size=2>2</FONT>&nbsp;&nbsp;et ait illis cum oratis dicite Pater sanctificetur nomen tuum adveniat regnum tuum<BR><FONT size=2>3</FONT>&nbsp;&nbsp;panem nostrum cotidianum da nobis cotidie<BR><FONT size=2>4</FONT>&nbsp;&nbsp;et dimitte nobis peccata nostra siquidem et ipsi dimittimus omni debenti nobis et ne nos inducas in temptationem<BR><FONT size=2>5</FONT>&nbsp;&nbsp;et ait ad illos quis vestrum habebit amicum et ibit ad illum media nocte et dicit illi amice commoda mihi tres panes<BR><FONT size=2>6</FONT>&nbsp;&nbsp;quoniam amicus meus venit de via ad me et non habeo quod ponam ante illum<BR><FONT size=2>7</FONT>&nbsp;&nbsp;et ille de intus respondens dicat noli mihi molestus esse iam ostium clausum est et pueri mei mecum sunt in cubili non possum surgere et dare tibi<BR><FONT size=2>8</FONT>&nbsp;&nbsp;dico vobis et si non dabit illi surgens eo quod amicus eius sit propter inprobitatem tamen eius surget et dabit illi quotquot habet necessarios<BR><FONT size=2>9</FONT>&nbsp;&nbsp;et ego vobis dico petite et dabitur vobis quaerite et invenietis pulsate et aperietur vobis<BR><FONT size=2>10</FONT>&nbsp;&nbsp;omnis enim qui petit accipit et qui quaerit invenit et pulsanti aperietur<BR><FONT size=2>11</FONT>&nbsp;&nbsp;quis autem ex vobis patrem petet panem numquid lapidem dabit illi aut piscem numquid pro pisce serpentem dabit illi<BR><FONT size=2>12</FONT>&nbsp;&nbsp;aut si petierit ovum numquid porriget illi scorpionem<BR><FONT size=2>13</FONT>&nbsp;&nbsp;si ergo vos cum sitis mali nostis bona data dare filiis vestris quanto magis Pater vester de caelo dabit spiritum bonum petentibus se<BR><FONT size=2>14</FONT>&nbsp;&nbsp;et erat eiciens daemonium et illud erat mutum et cum eiecisset daemonium locutus est mutus et admiratae sunt turbae<BR><FONT size=2>15</FONT>&nbsp;&nbsp;quidam autem ex eis dixerunt in Beelzebub principe daemoniorum eicit daemonia<BR><FONT size=2>16</FONT>&nbsp;&nbsp;et alii temptantes signum de caelo quaerebant ab eo<BR><FONT size=2>17</FONT>&nbsp;&nbsp;ipse autem ut vidit cogitationes eorum dixit eis omne regnum in se ipsum divisum desolatur et domus supra domum cadet<BR><FONT size=2>18</FONT>&nbsp;&nbsp;si autem et Satanas in se ipsum divisus est quomodo stabit regnum ipsius quia dicitis in Beelzebub eicere me daemonia<BR><FONT size=2>19</FONT>&nbsp;&nbsp;si autem ego in Beelzebub eicio daemonia filii vestri in quo eiciunt ideo ipsi iudices vestri erunt<BR><FONT size=2>20</FONT>&nbsp;&nbsp;porro si in digito Dei eicio daemonia profecto praevenit in vos regnum Dei<BR><FONT size=2>21</FONT>&nbsp;&nbsp;cum fortis armatus custodit atrium suum in pace sunt ea quae possidet<BR><FONT size=2>22</FONT>&nbsp;&nbsp;si autem fortior illo superveniens vicerit eum universa arma eius aufert in quibus confidebat et spolia eius distribuit<BR><FONT size=2>23</FONT>&nbsp;&nbsp;qui non est mecum adversum me est et qui non colligit mecum dispergit<BR><FONT size=2>24</FONT>&nbsp;&nbsp;cum inmundus spiritus exierit de homine perambulat per loca inaquosa quaerens requiem et non inveniens dicit revertar in domum meam unde exivi<BR><FONT size=2>25</FONT>&nbsp;&nbsp;et cum venerit invenit scopis mundatam<BR><FONT size=2>26</FONT>&nbsp;&nbsp;et tunc vadit et adsumit septem alios spiritus nequiores se et ingressi habitant ibi et sunt novissima hominis illius peiora prioribus<BR><FONT size=2>27</FONT>&nbsp;&nbsp;factum est autem cum haec diceret extollens vocem quaedam mulier de turba dixit illi beatus venter qui te portavit et ubera quae suxisti<BR><FONT size=2>28</FONT>&nbsp;&nbsp;at ille dixit quippini beati qui audiunt verbum Dei et custodiunt<BR><FONT size=2>29</FONT>&nbsp;&nbsp;turbis autem concurrentibus coepit dicere generatio haec generatio nequam est signum quaerit et signum non dabitur illi nisi signum Ionae<BR><FONT size=2>30</FONT>&nbsp;&nbsp;nam sicut Ionas fuit signum Ninevitis ita erit et Filius hominis generationi isti<BR><FONT size=2>31</FONT>&nbsp;&nbsp;regina austri surget in iudicio cum viris generationis huius et condemnabit illos quia venit a finibus terrae audire sapientiam Salomonis et ecce plus Salomone hic<BR><FONT size=2>32</FONT>&nbsp;&nbsp;viri ninevitae surgent in iudicio cum generatione hac et condemnabunt illam quia paenitentiam egerunt ad praedicationem Ionae et ecce plus Iona hic<BR><FONT size=2>33</FONT>&nbsp;&nbsp;nemo lucernam accendit et in abscondito ponit neque sub modio sed supra candelabrum ut qui ingrediuntur lumen videant<BR><FONT size=2>34</FONT>&nbsp;&nbsp;lucerna corporis tui est oculus tuus si oculus tuus fuerit simplex totum corpus tuum lucidum erit si autem nequam fuerit etiam corpus tuum tenebrosum erit<BR><FONT size=2>35</FONT>&nbsp;&nbsp;vide ergo ne lumen quod in te est tenebrae sint<BR><FONT size=2>36</FONT>&nbsp;&nbsp;si ergo corpus tuum totum lucidum fuerit non habens aliquam partem tenebrarum erit lucidum totum et sicut lucerna fulgoris inluminabit te<BR><FONT size=2>37</FONT>&nbsp;&nbsp;et cum loqueretur rogavit illum quidam Pharisaeus ut pranderet apud se et ingressus recubuit<BR><FONT size=2>38</FONT>&nbsp;&nbsp;Pharisaeus autem coepit intra se reputans dicere quare non baptizatus esset ante prandium<BR><FONT size=2>39</FONT>&nbsp;&nbsp;et ait Dominus ad illum nunc vos Pharisaei quod de foris est calicis et catini mundatis quod autem intus est vestrum plenum est rapina et iniquitate<BR><FONT size=2>40</FONT>&nbsp;&nbsp;stulti nonne qui fecit quod de foris est etiam id quod de intus est fecit<BR><FONT size=2>41</FONT>&nbsp;&nbsp;verumtamen quod superest date elemosynam et ecce omnia munda sunt vobis<BR><FONT size=2>42</FONT>&nbsp;&nbsp;sed vae vobis Pharisaeis quia decimatis mentam et rutam et omne holus et praeteritis iudicium et caritatem Dei haec autem oportuit facere et illa non omittere<BR><FONT size=2>43</FONT>&nbsp;&nbsp;vae vobis Pharisaeis quia diligitis primas cathedras in synagogis et salutationes in foro<BR><FONT size=2>44</FONT>&nbsp;&nbsp;vae vobis quia estis ut monumenta quae non parent et homines ambulantes supra nesciunt<BR><FONT size=2>45</FONT>&nbsp;&nbsp;respondens autem quidam ex legis peritis ait illi magister haec dicens etiam nobis contumeliam facis<BR><FONT size=2>46</FONT>&nbsp;&nbsp;at ille ait et vobis legis peritis vae quia oneratis homines oneribus quae portari non possunt et ipsi uno digito vestro non tangitis sarcinas<BR><FONT size=2>47</FONT>&nbsp;&nbsp;vae vobis quia aedificatis monumenta prophetarum patres autem vestri occiderunt illos<BR><FONT size=2>48</FONT>&nbsp;&nbsp;profecto testificamini quod consentitis operibus patrum vestrorum quoniam quidem ipsi eos occiderunt vos autem aedificatis eorum sepulchra<BR><FONT size=2>49</FONT>&nbsp;&nbsp;propterea et sapientia Dei dixit mittam ad illos prophetas et apostolos et ex illis occident et persequentur<BR><FONT size=2>50</FONT>&nbsp;&nbsp;ut inquiratur sanguis omnium prophetarum qui effusus est a constitutione mundi a generatione ista<BR><FONT size=2>51</FONT>&nbsp;&nbsp;a sanguine Abel usque ad sanguinem Zacchariae qui periit inter altare et aedem ita dico vobis requiretur ab hac generatione<BR><FONT size=2>52</FONT>&nbsp;&nbsp;vae vobis legis peritis quia tulistis clavem scientiae ipsi non introistis et eos qui introibant prohibuistis<BR><FONT size=2>53</FONT>&nbsp;&nbsp;cum haec ad illos diceret coeperunt Pharisaei et legis periti graviter insistere et os eius opprimere de multis<BR><FONT size=2>54</FONT>&nbsp;&nbsp;insidiantes et quaerentes capere aliquid ex ore eius ut accusarent eum 
<P><HR>
<P><A NAME="12"></A><B>CAPUT 12</B><P><FONT size=2>1</FONT>&nbsp;&nbsp;multis autem turbis circumstantibus ita ut se invicem conculcarent coepit dicere ad discipulos suos adtendite a fermento Pharisaeorum quae est hypocrisis<BR><FONT size=2>2</FONT>&nbsp;&nbsp;nihil autem opertum est quod non reveletur neque absconditum quod non sciatur<BR><FONT size=2>3</FONT>&nbsp;&nbsp;quoniam quae in tenebris dixistis in lumine dicentur et quod in aurem locuti estis in cubiculis praedicabitur in tectis<BR><FONT size=2>4</FONT>&nbsp;&nbsp;dico autem vobis amicis meis ne terreamini ab his qui occidunt corpus et post haec non habent amplius quod faciant<BR><FONT size=2>5</FONT>&nbsp;&nbsp;ostendam autem vobis quem timeatis timete eum qui postquam occiderit habet potestatem mittere in gehennam ita dico vobis hunc timete<BR><FONT size=2>6</FONT>&nbsp;&nbsp;nonne quinque passeres veneunt dipundio et unus ex illis non est in oblivione coram Deo<BR><FONT size=2>7</FONT>&nbsp;&nbsp;sed et capilli capitis vestri omnes numerati sunt nolite ergo timere multis passeribus pluris estis<BR><FONT size=2>8</FONT>&nbsp;&nbsp;dico autem vobis omnis quicumque confessus fuerit in me coram hominibus et Filius hominis confitebitur in illo coram angelis Dei<BR><FONT size=2>9</FONT>&nbsp;&nbsp;qui autem negaverit me coram hominibus denegabitur coram angelis Dei<BR><FONT size=2>10</FONT>&nbsp;&nbsp;et omnis qui dicit verbum in Filium hominis remittetur illi ei autem qui in Spiritum Sanctum blasphemaverit non remittetur<BR><FONT size=2>11</FONT>&nbsp;&nbsp;cum autem inducent vos in synagogas et ad magistratus et potestates nolite solliciti esse qualiter aut quid respondeatis aut quid dicatis<BR><FONT size=2>12</FONT>&nbsp;&nbsp;Spiritus enim Sanctus docebit vos in ipsa hora quae oporteat dicere<BR><FONT size=2>13</FONT>&nbsp;&nbsp;ait autem quidam ei de turba magister dic fratri meo ut dividat mecum hereditatem<BR><FONT size=2>14</FONT>&nbsp;&nbsp;at ille dixit ei homo quis me constituit iudicem aut divisorem super vos<BR><FONT size=2>15</FONT>&nbsp;&nbsp;dixitque ad illos videte et cavete ab omni avaritia quia non in abundantia cuiusquam vita eius est ex his quae possidet<BR><FONT size=2>16</FONT>&nbsp;&nbsp;dixit autem similitudinem ad illos dicens hominis cuiusdam divitis uberes fructus ager adtulit<BR><FONT size=2>17</FONT>&nbsp;&nbsp;et cogitabat intra se dicens quid faciam quod non habeo quo congregem fructus meos<BR><FONT size=2>18</FONT>&nbsp;&nbsp;et dixit hoc faciam destruam horrea mea et maiora faciam et illuc congregabo omnia quae nata sunt mihi et bona mea<BR><FONT size=2>19</FONT>&nbsp;&nbsp;et dicam animae meae anima habes multa bona posita in annos plurimos requiesce comede bibe epulare<BR><FONT size=2>20</FONT>&nbsp;&nbsp;dixit autem illi Deus stulte hac nocte animam tuam repetunt a te quae autem parasti cuius erunt<BR><FONT size=2>21</FONT>&nbsp;&nbsp;sic est qui sibi thesaurizat et non est in Deum dives<BR><FONT size=2>22</FONT>&nbsp;&nbsp;dixitque ad discipulos suos ideo dico vobis nolite solliciti esse animae quid manducetis neque corpori quid vestiamini<BR><FONT size=2>23</FONT>&nbsp;&nbsp;anima plus est quam esca et corpus quam vestimentum<BR><FONT size=2>24</FONT>&nbsp;&nbsp;considerate corvos quia non seminant neque metunt quibus non est cellarium neque horreum et Deus pascit illos quanto magis vos pluris estis illis<BR><FONT size=2>25</FONT>&nbsp;&nbsp;quis autem vestrum cogitando potest adicere ad staturam suam cubitum unum<BR><FONT size=2>26</FONT>&nbsp;&nbsp;si ergo neque quod minimum est potestis quid de ceteris solliciti estis<BR><FONT size=2>27</FONT>&nbsp;&nbsp;considerate lilia quomodo crescunt non laborant non nent dico autem vobis nec Salomon in omni gloria sua vestiebatur sicut unum ex istis<BR><FONT size=2>28</FONT>&nbsp;&nbsp;si autem faenum quod hodie in agro est et cras in clibanum mittitur Deus sic vestit quanto magis vos pusillae fidei<BR><FONT size=2>29</FONT>&nbsp;&nbsp;et vos nolite quaerere quid manducetis aut quid bibatis et nolite in sublime tolli<BR><FONT size=2>30</FONT>&nbsp;&nbsp;haec enim omnia gentes mundi quaerunt Pater autem vester scit quoniam his indigetis<BR><FONT size=2>31</FONT>&nbsp;&nbsp;verumtamen quaerite regnum Dei et haec omnia adicientur vobis<BR><FONT size=2>32</FONT>&nbsp;&nbsp;nolite timere pusillus grex quia conplacuit Patri vestro dare vobis regnum<BR><FONT size=2>33</FONT>&nbsp;&nbsp;vendite quae possidetis et date elemosynam facite vobis sacculos qui non veterescunt thesaurum non deficientem in caelis quo fur non adpropiat neque tinea corrumpit<BR><FONT size=2>34</FONT>&nbsp;&nbsp;ubi enim thesaurus vester est ibi et cor vestrum erit<BR><FONT size=2>35</FONT>&nbsp;&nbsp;sint lumbi vestri praecincti et lucernae ardentes<BR><FONT size=2>36</FONT>&nbsp;&nbsp;et vos similes hominibus expectantibus dominum suum quando revertatur a nuptiis ut cum venerit et pulsaverit confestim aperiant ei<BR><FONT size=2>37</FONT>&nbsp;&nbsp;beati servi illi quos cum venerit dominus invenerit vigilantes amen dico vobis quod praecinget se et faciet illos discumbere et transiens ministrabit illis<BR><FONT size=2>38</FONT>&nbsp;&nbsp;et si venerit in secunda vigilia et si in tertia vigilia venerit et ita invenerit beati sunt servi illi<BR><FONT size=2>39</FONT>&nbsp;&nbsp;hoc autem scitote quia si sciret pater familias qua hora fur veniret vigilaret utique et non sineret perfodiri domum suam<BR><FONT size=2>40</FONT>&nbsp;&nbsp;et vos estote parati quia qua hora non putatis Filius hominis venit<BR><FONT size=2>41</FONT>&nbsp;&nbsp;ait autem ei Petrus Domine ad nos dicis hanc parabolam an et ad omnes<BR><FONT size=2>42</FONT>&nbsp;&nbsp;dixit autem Dominus quis putas est fidelis dispensator et prudens quem constituet dominus super familiam suam ut det illis in tempore tritici mensuram<BR><FONT size=2>43</FONT>&nbsp;&nbsp;beatus ille servus quem cum venerit dominus invenerit ita facientem<BR><FONT size=2>44</FONT>&nbsp;&nbsp;vere dico vobis quia supra omnia quae possidet constituet illum<BR><FONT size=2>45</FONT>&nbsp;&nbsp;quod si dixerit servus ille in corde suo moram facit dominus meus venire et coeperit percutere pueros et ancillas et edere et bibere et inebriari<BR><FONT size=2>46</FONT>&nbsp;&nbsp;veniet dominus servi illius in die qua non sperat et hora qua nescit et dividet eum partemque eius cum infidelibus ponet<BR><FONT size=2>47</FONT>&nbsp;&nbsp;ille autem servus qui cognovit voluntatem domini sui et non praeparavit et non fecit secundum voluntatem eius vapulabit multas<BR><FONT size=2>48</FONT>&nbsp;&nbsp;qui autem non cognovit et fecit digna plagis vapulabit paucis omni autem cui multum datum est multum quaeretur ab eo et cui commendaverunt multum plus petent ab eo<BR><FONT size=2>49</FONT>&nbsp;&nbsp;ignem veni mittere in terram et quid volo si accendatur<BR><FONT size=2>50</FONT>&nbsp;&nbsp;baptisma autem habeo baptizari et quomodo coartor usque dum perficiatur<BR><FONT size=2>51</FONT>&nbsp;&nbsp;putatis quia pacem veni dare in terram non dico vobis sed separationem<BR><FONT size=2>52</FONT>&nbsp;&nbsp;erunt enim ex hoc quinque in domo una divisi tres in duo et duo in tres<BR><FONT size=2>53</FONT>&nbsp;&nbsp;dividentur pater in filium et filius in patrem suum mater in filiam et filia in matrem socrus in nurum suam et nurus in socrum suam<BR><FONT size=2>54</FONT>&nbsp;&nbsp;dicebat autem et ad turbas cum videritis nubem orientem ab occasu statim dicitis nimbus venit et ita fit<BR><FONT size=2>55</FONT>&nbsp;&nbsp;et cum austrum flantem dicitis quia aestus erit et fit<BR><FONT size=2>56</FONT>&nbsp;&nbsp;hypocritae faciem terrae et caeli nostis probare hoc autem tempus quomodo non probatis<BR><FONT size=2>57</FONT>&nbsp;&nbsp;quid autem et a vobis ipsis non iudicatis quod iustum est<BR><FONT size=2>58</FONT>&nbsp;&nbsp;cum autem vadis cum adversario tuo ad principem in via da operam liberari ab illo ne forte trahat te apud iudicem et iudex tradat te exactori et exactor mittat te in carcerem<BR><FONT size=2>59</FONT>&nbsp;&nbsp;dico tibi non exies inde donec etiam novissimum minutum reddas 
<P><HR>
<P><A NAME="13"></A><B>CAPUT 13</B><P><FONT size=2>1</FONT>&nbsp;&nbsp;aderant autem quidam ipso in tempore nuntiantes illi de Galilaeis quorum sanguinem Pilatus miscuit cum sacrificiis eorum<BR><FONT size=2>2</FONT>&nbsp;&nbsp;et respondens dixit illis putatis quod hii Galilaei prae omnibus Galilaeis peccatores fuerunt quia talia passi sunt<BR><FONT size=2>3</FONT>&nbsp;&nbsp;non dico vobis sed nisi paenitentiam habueritis omnes similiter peribitis<BR><FONT size=2>4</FONT>&nbsp;&nbsp;sicut illi decem et octo supra quos cecidit turris in Siloam et occidit eos putatis quia et ipsi debitores fuerunt praeter omnes homines habitantes in Hierusalem<BR><FONT size=2>5</FONT>&nbsp;&nbsp;non dico vobis sed si non paenitentiam egeritis omnes similiter peribitis<BR><FONT size=2>6</FONT>&nbsp;&nbsp;dicebat autem hanc similitudinem arborem fici habebat quidam plantatam in vinea sua et venit quaerens fructum in illa et non invenit<BR><FONT size=2>7</FONT>&nbsp;&nbsp;dixit autem ad cultorem vineae ecce anni tres sunt ex quo venio quaerens fructum in ficulnea hac et non invenio succide ergo illam ut quid etiam terram occupat<BR><FONT size=2>8</FONT>&nbsp;&nbsp;at ille respondens dixit illi domine dimitte illam et hoc anno usque dum fodiam circa illam et mittam stercora<BR><FONT size=2>9</FONT>&nbsp;&nbsp;et si quidem fecerit fructum sin autem in futurum succides eam<BR><FONT size=2>10</FONT>&nbsp;&nbsp;erat autem docens in synagoga eorum sabbatis<BR><FONT size=2>11</FONT>&nbsp;&nbsp;et ecce mulier quae habebat spiritum infirmitatis annis decem et octo et erat inclinata nec omnino poterat sursum respicere<BR><FONT size=2>12</FONT>&nbsp;&nbsp;quam cum videret Iesus vocavit ad se et ait illi mulier dimissa es ab infirmitate tua<BR><FONT size=2>13</FONT>&nbsp;&nbsp;et inposuit illi manus et confestim erecta est et glorificabat Deum<BR><FONT size=2>14</FONT>&nbsp;&nbsp;respondens autem archisynagogus indignans quia sabbato curasset Iesus dicebat turbae sex dies sunt in quibus oportet operari in his ergo venite et curamini et non in die sabbati<BR><FONT size=2>15</FONT>&nbsp;&nbsp;respondit autem ad illum Dominus et dixit hypocritae unusquisque vestrum sabbato non solvit bovem suum aut asinum a praesepio et ducit adaquare<BR><FONT size=2>16</FONT>&nbsp;&nbsp;hanc autem filiam Abrahae quam alligavit Satanas ecce decem et octo annis non oportuit solvi a vinculo isto die sabbati<BR><FONT size=2>17</FONT>&nbsp;&nbsp;et cum haec diceret erubescebant omnes adversarii eius et omnis populus gaudebat in universis quae gloriose fiebant ab eo<BR><FONT size=2>18</FONT>&nbsp;&nbsp;dicebat ergo cui simile est regnum Dei et cui simile esse existimabo illud<BR><FONT size=2>19</FONT>&nbsp;&nbsp;simile est grano sinapis quod acceptum homo misit in hortum suum et crevit et factum est in arborem magnam et volucres caeli requieverunt in ramis eius<BR><FONT size=2>20</FONT>&nbsp;&nbsp;et iterum dixit cui simile aestimabo regnum Dei<BR><FONT size=2>21</FONT>&nbsp;&nbsp;simile est fermento quod acceptum mulier abscondit in farinae sata tria donec fermentaretur totum<BR><FONT size=2>22</FONT>&nbsp;&nbsp;et ibat per civitates et castella docens et iter faciens in Hierusalem<BR><FONT size=2>23</FONT>&nbsp;&nbsp;ait autem illi quidam Domine si pauci sunt qui salvantur ipse autem dixit ad illos<BR><FONT size=2>24</FONT>&nbsp;&nbsp;contendite intrare per angustam portam quia multi dico vobis quaerunt intrare et non poterunt<BR><FONT size=2>25</FONT>&nbsp;&nbsp;cum autem intraverit pater familias et cluserit ostium et incipietis foris stare et pulsare ostium dicentes Domine aperi nobis et respondens dicet vobis nescio vos unde sitis<BR><FONT size=2>26</FONT>&nbsp;&nbsp;tunc incipietis dicere manducavimus coram te et bibimus et in plateis nostris docuisti<BR><FONT size=2>27</FONT>&nbsp;&nbsp;et dicet vobis nescio vos unde sitis discedite a me omnes operarii iniquitatis<BR><FONT size=2>28</FONT>&nbsp;&nbsp;ibi erit fletus et stridor dentium cum videritis Abraham et Isaac et Iacob et omnes prophetas in regno Dei vos autem expelli foras<BR><FONT size=2>29</FONT>&nbsp;&nbsp;et venient ab oriente et occidente et aquilone et austro et accumbent in regno Dei<BR><FONT size=2>30</FONT>&nbsp;&nbsp;et ecce sunt novissimi qui erunt primi et sunt primi qui erunt novissimi<BR><FONT size=2>31</FONT>&nbsp;&nbsp;in ipsa die accesserunt quidam Pharisaeorum dicentes illi exi et vade hinc quia Herodes vult te occidere<BR><FONT size=2>32</FONT>&nbsp;&nbsp;et ait illis ite dicite vulpi illi ecce eicio daemonia et sanitates perficio hodie et cras et tertia consummor<BR><FONT size=2>33</FONT>&nbsp;&nbsp;verumtamen oportet me hodie et cras et sequenti ambulare quia non capit prophetam perire extra Hierusalem<BR><FONT size=2>34</FONT>&nbsp;&nbsp;Hierusalem Hierusalem quae occidis prophetas et lapidas eos qui mittuntur ad te quotiens volui congregare filios tuos quemadmodum avis nidum suum sub pinnis et noluisti<BR><FONT size=2>35</FONT>&nbsp;&nbsp;ecce relinquitur vobis domus vestra dico autem vobis quia non videbitis me donec veniat cum dicetis benedictus qui venit in nomine Domini 
<P><HR>
<P><A NAME="14"></A><B>CAPUT 14</B><P><FONT size=2>1</FONT>&nbsp;&nbsp;et factum est cum intraret in domum cuiusdam principis Pharisaeorum sabbato manducare panem et ipsi observabant eum<BR><FONT size=2>2</FONT>&nbsp;&nbsp;et ecce homo quidam hydropicus erat ante illum<BR><FONT size=2>3</FONT>&nbsp;&nbsp;et respondens Iesus dixit ad legis peritos et Pharisaeos dicens si licet sabbato curare<BR><FONT size=2>4</FONT>&nbsp;&nbsp;at illi tacuerunt ipse vero adprehensum sanavit eum ac dimisit<BR><FONT size=2>5</FONT>&nbsp;&nbsp;et respondens ad illos dixit cuius vestrum asinus aut bos in puteum cadet et non continuo extrahet illum die sabbati<BR><FONT size=2>6</FONT>&nbsp;&nbsp;et non poterant ad haec respondere illi<BR><FONT size=2>7</FONT>&nbsp;&nbsp;dicebat autem et ad invitatos parabolam intendens quomodo primos accubitus eligerent dicens ad illos<BR><FONT size=2>8</FONT>&nbsp;&nbsp;cum invitatus fueris ad nuptias non discumbas in primo loco ne forte honoratior te sit invitatus ab eo<BR><FONT size=2>9</FONT>&nbsp;&nbsp;et veniens is qui te et illum vocavit dicat tibi da huic locum et tunc incipias cum rubore novissimum locum tenere<BR><FONT size=2>10</FONT>&nbsp;&nbsp;sed cum vocatus fueris vade recumbe in novissimo loco ut cum venerit qui te invitavit dicat tibi amice ascende superius tunc erit tibi gloria coram simul discumbentibus<BR><FONT size=2>11</FONT>&nbsp;&nbsp;quia omnis qui se exaltat humiliabitur et qui se humiliat exaltabitur<BR><FONT size=2>12</FONT>&nbsp;&nbsp;dicebat autem et ei qui se invitaverat cum facis prandium aut cenam noli vocare amicos tuos neque fratres tuos neque cognatos neque vicinos divites ne forte et ipsi te reinvitent et fiat tibi retributio<BR><FONT size=2>13</FONT>&nbsp;&nbsp;sed cum facis convivium voca pauperes debiles claudos caecos<BR><FONT size=2>14</FONT>&nbsp;&nbsp;et beatus eris quia non habent retribuere tibi retribuetur enim tibi in resurrectione iustorum<BR><FONT size=2>15</FONT>&nbsp;&nbsp;haec cum audisset quidam de simul discumbentibus dixit illi beatus qui manducabit panem in regno Dei<BR><FONT size=2>16</FONT>&nbsp;&nbsp;at ipse dixit ei homo quidam fecit cenam magnam et vocavit multos<BR><FONT size=2>17</FONT>&nbsp;&nbsp;et misit servum suum hora cenae dicere invitatis ut venirent quia iam parata sunt omnia<BR><FONT size=2>18</FONT>&nbsp;&nbsp;et coeperunt simul omnes excusare primus dixit ei villam emi et necesse habeo exire et videre illam rogo te habe me excusatum<BR><FONT size=2>19</FONT>&nbsp;&nbsp;et alter dixit iuga boum emi quinque et eo probare illa rogo te habe me excusatum<BR><FONT size=2>20</FONT>&nbsp;&nbsp;et alius dixit uxorem duxi et ideo non possum venire<BR><FONT size=2>21</FONT>&nbsp;&nbsp;et reversus servus nuntiavit haec domino suo tunc iratus pater familias dixit servo suo exi cito in plateas et vicos civitatis et pauperes ac debiles et caecos et claudos introduc huc<BR><FONT size=2>22</FONT>&nbsp;&nbsp;et ait servus domine factum est ut imperasti et adhuc locus est<BR><FONT size=2>23</FONT>&nbsp;&nbsp;et ait dominus servo exi in vias et sepes et conpelle intrare ut impleatur domus mea<BR><FONT size=2>24</FONT>&nbsp;&nbsp;dico autem vobis quod nemo virorum illorum qui vocati sunt gustabit cenam meam<BR><FONT size=2>25</FONT>&nbsp;&nbsp;ibant autem turbae multae cum eo et conversus dixit ad illos<BR><FONT size=2>26</FONT>&nbsp;&nbsp;si quis venit ad me et non odit patrem suum et matrem et uxorem et filios et fratres et sorores adhuc autem et animam suam non potest esse meus discipulus<BR><FONT size=2>27</FONT>&nbsp;&nbsp;et qui non baiulat crucem suam et venit post me non potest esse meus discipulus<BR><FONT size=2>28</FONT>&nbsp;&nbsp;quis enim ex vobis volens turrem aedificare non prius sedens conputat sumptus qui necessarii sunt si habet ad perficiendum<BR><FONT size=2>29</FONT>&nbsp;&nbsp;ne posteaquam posuerit fundamentum et non potuerit perficere omnes qui vident incipiant inludere ei<BR><FONT size=2>30</FONT>&nbsp;&nbsp;dicentes quia hic homo coepit aedificare et non potuit consummare<BR><FONT size=2>31</FONT>&nbsp;&nbsp;aut qui rex iturus committere bellum adversus alium regem non sedens prius cogitat si possit cum decem milibus occurrere ei qui cum viginti milibus venit ad se<BR><FONT size=2>32</FONT>&nbsp;&nbsp;alioquin adhuc illo longe agente legationem mittens rogat ea quae pacis sunt<BR><FONT size=2>33</FONT>&nbsp;&nbsp;sic ergo omnis ex vobis qui non renuntiat omnibus quae possidet non potest meus esse discipulus<BR><FONT size=2>34</FONT>&nbsp;&nbsp;bonum est sal si autem sal quoque evanuerit in quo condietur<BR><FONT size=2>35</FONT>&nbsp;&nbsp;neque in terram neque in sterquilinium utile est sed foras mittetur qui habet aures audiendi audiat 
<P><HR>
<P><A NAME="15"></A><B>CAPUT 15</B><P><FONT size=2>1</FONT>&nbsp;&nbsp;erant autem adpropinquantes ei publicani et peccatores ut audirent illum<BR><FONT size=2>2</FONT>&nbsp;&nbsp;et murmurabant Pharisaei et scribae dicentes quia hic peccatores recipit et manducat cum illis<BR><FONT size=2>3</FONT>&nbsp;&nbsp;et ait ad illos parabolam istam dicens<BR><FONT size=2>4</FONT>&nbsp;&nbsp;quis ex vobis homo qui habet centum oves et si perdiderit unam ex illis nonne dimittit nonaginta novem in deserto et vadit ad illam quae perierat donec inveniat illam<BR><FONT size=2>5</FONT>&nbsp;&nbsp;et cum invenerit eam inponit in umeros suos gaudens<BR><FONT size=2>6</FONT>&nbsp;&nbsp;et veniens domum convocat amicos et vicinos dicens illis congratulamini mihi quia inveni ovem meam quae perierat<BR><FONT size=2>7</FONT>&nbsp;&nbsp;dico vobis quod ita gaudium erit in caelo super uno peccatore paenitentiam habente quam super nonaginta novem iustis qui non indigent paenitentia<BR><FONT size=2>8</FONT>&nbsp;&nbsp;aut quae mulier habens dragmas decem si perdiderit dragmam unam nonne accendit lucernam et everrit domum et quaerit diligenter donec inveniat<BR><FONT size=2>9</FONT>&nbsp;&nbsp;et cum invenerit convocat amicas et vicinas dicens congratulamini mihi quia inveni dragmam quam perdideram<BR><FONT size=2>10</FONT>&nbsp;&nbsp;ita dico vobis gaudium erit coram angelis Dei super uno peccatore paenitentiam agente<BR><FONT size=2>11</FONT>&nbsp;&nbsp;ait autem homo quidam habuit duos filios<BR><FONT size=2>12</FONT>&nbsp;&nbsp;et dixit adulescentior ex illis patri pater da mihi portionem substantiae quae me contingit et divisit illis substantiam<BR><FONT size=2>13</FONT>&nbsp;&nbsp;et non post multos dies congregatis omnibus adulescentior filius peregre profectus est in regionem longinquam et ibi dissipavit substantiam suam vivendo luxuriose<BR><FONT size=2>14</FONT>&nbsp;&nbsp;et postquam omnia consummasset facta est fames valida in regione illa et ipse coepit egere<BR><FONT size=2>15</FONT>&nbsp;&nbsp;et abiit et adhesit uni civium regionis illius et misit illum in villam suam ut pasceret porcos<BR><FONT size=2>16</FONT>&nbsp;&nbsp;et cupiebat implere ventrem suum de siliquis quas porci manducabant et nemo illi dabat<BR><FONT size=2>17</FONT>&nbsp;&nbsp;in se autem reversus dixit quanti mercennarii patris mei abundant panibus ego autem hic fame pereo<BR><FONT size=2>18</FONT>&nbsp;&nbsp;surgam et ibo ad patrem meum et dicam illi pater peccavi in caelum et coram te<BR><FONT size=2>19</FONT>&nbsp;&nbsp;et iam non sum dignus vocari filius tuus fac me sicut unum de mercennariis tuis<BR><FONT size=2>20</FONT>&nbsp;&nbsp;et surgens venit ad patrem suum cum autem adhuc longe esset vidit illum pater ipsius et misericordia motus est et adcurrens cecidit supra collum eius et osculatus est illum<BR><FONT size=2>21</FONT>&nbsp;&nbsp;dixitque ei filius pater peccavi in caelum et coram te iam non sum dignus vocari filius tuus<BR><FONT size=2>22</FONT>&nbsp;&nbsp;dixit autem pater ad servos suos cito proferte stolam primam et induite illum et date anulum in manum eius et calciamenta in pedes<BR><FONT size=2>23</FONT>&nbsp;&nbsp;et adducite vitulum saginatum et occidite et manducemus et epulemur<BR><FONT size=2>24</FONT>&nbsp;&nbsp;quia hic filius meus mortuus erat et revixit perierat et inventus est et coeperunt epulari<BR><FONT size=2>25</FONT>&nbsp;&nbsp;erat autem filius eius senior in agro et cum veniret et adpropinquaret domui audivit symphoniam et chorum<BR><FONT size=2>26</FONT>&nbsp;&nbsp;et vocavit unum de servis et interrogavit quae haec essent<BR><FONT size=2>27</FONT>&nbsp;&nbsp;isque dixit illi frater tuus venit et occidit pater tuus vitulum saginatum quia salvum illum recepit<BR><FONT size=2>28</FONT>&nbsp;&nbsp;indignatus est autem et nolebat introire pater ergo illius egressus coepit rogare illum<BR><FONT size=2>29</FONT>&nbsp;&nbsp;at ille respondens dixit patri suo ecce tot annis servio tibi et numquam mandatum tuum praeterii et numquam dedisti mihi hedum ut cum amicis meis epularer<BR><FONT size=2>30</FONT>&nbsp;&nbsp;sed postquam filius tuus hic qui devoravit substantiam suam cum meretricibus venit occidisti illi vitulum saginatum<BR><FONT size=2>31</FONT>&nbsp;&nbsp;at ipse dixit illi fili tu semper mecum es et omnia mea tua sunt<BR><FONT size=2>32</FONT>&nbsp;&nbsp;epulari autem et gaudere oportebat quia frater tuus hic mortuus erat et revixit perierat et inventus est 
<P><HR>
<P><A NAME="16"></A><B>CAPUT 16</B><P><FONT size=2>1</FONT>&nbsp;&nbsp;dicebat autem et ad discipulos suos homo quidam erat dives qui habebat vilicum et hic diffamatus est apud illum quasi dissipasset bona ipsius<BR><FONT size=2>2</FONT>&nbsp;&nbsp;et vocavit illum et ait illi quid hoc audio de te redde rationem vilicationis tuae iam enim non poteris vilicare<BR><FONT size=2>3</FONT>&nbsp;&nbsp;ait autem vilicus intra se quid faciam quia dominus meus aufert a me vilicationem fodere non valeo mendicare erubesco<BR><FONT size=2>4</FONT>&nbsp;&nbsp;scio quid faciam ut cum amotus fuero a vilicatione recipiant me in domos suas<BR><FONT size=2>5</FONT>&nbsp;&nbsp;convocatis itaque singulis debitoribus domini sui dicebat primo quantum debes domino meo<BR><FONT size=2>6</FONT>&nbsp;&nbsp;at ille dixit centum cados olei dixitque illi accipe cautionem tuam et sede cito scribe quinquaginta<BR><FONT size=2>7</FONT>&nbsp;&nbsp;deinde alio dixit tu vero quantum debes qui ait centum choros tritici ait illi accipe litteras tuas et scribe octoginta<BR><FONT size=2>8</FONT>&nbsp;&nbsp;et laudavit dominus vilicum iniquitatis quia prudenter fecisset quia filii huius saeculi prudentiores filiis lucis in generatione sua sunt<BR><FONT size=2>9</FONT>&nbsp;&nbsp;et ego vobis dico facite vobis amicos de mamona iniquitatis ut cum defeceritis recipiant vos in aeterna tabernacula<BR><FONT size=2>10</FONT>&nbsp;&nbsp;qui fidelis est in minimo et in maiori fidelis est et qui in modico iniquus est et in maiori iniquus est<BR><FONT size=2>11</FONT>&nbsp;&nbsp;si ergo in iniquo mamona fideles non fuistis quod verum est quis credet vobis<BR><FONT size=2>12</FONT>&nbsp;&nbsp;et si in alieno fideles non fuistis quod vestrum est quis dabit vobis<BR><FONT size=2>13</FONT>&nbsp;&nbsp;nemo servus potest duobus dominis servire aut enim unum odiet et alterum diliget aut uni adherebit et alterum contemnet non potestis Deo servire et mamonae<BR><FONT size=2>14</FONT>&nbsp;&nbsp;audiebant autem omnia haec Pharisaei qui erant avari et deridebant illum<BR><FONT size=2>15</FONT>&nbsp;&nbsp;et ait illis vos estis qui iustificatis vos coram hominibus Deus autem novit corda vestra quia quod hominibus altum est abominatio est ante Deum<BR><FONT size=2>16</FONT>&nbsp;&nbsp;lex et prophetae usque ad Iohannem ex eo regnum Dei evangelizatur et omnis in illud vim facit<BR><FONT size=2>17</FONT>&nbsp;&nbsp;facilius est autem caelum et terram praeterire quam de lege unum apicem cadere<BR><FONT size=2>18</FONT>&nbsp;&nbsp;omnis qui dimittit uxorem suam et ducit alteram moechatur et qui dimissam a viro ducit moechatur<BR><FONT size=2>19</FONT>&nbsp;&nbsp;homo quidam erat dives et induebatur purpura et bysso et epulabatur cotidie splendide<BR><FONT size=2>20</FONT>&nbsp;&nbsp;et erat quidam mendicus nomine Lazarus qui iacebat ad ianuam eius ulceribus plenus<BR><FONT size=2>21</FONT>&nbsp;&nbsp;cupiens saturari de micis quae cadebant de mensa divitis sed et canes veniebant et lingebant ulcera eius<BR><FONT size=2>22</FONT>&nbsp;&nbsp;factum est autem ut moreretur mendicus et portaretur ab angelis in sinum Abrahae mortuus est autem et dives et sepultus est in inferno<BR><FONT size=2>23</FONT>&nbsp;&nbsp;elevans oculos suos cum esset in tormentis videbat Abraham a longe et Lazarum in sinu eius<BR><FONT size=2>24</FONT>&nbsp;&nbsp;et ipse clamans dixit pater Abraham miserere mei et mitte Lazarum ut intinguat extremum digiti sui in aqua ut refrigeret linguam meam quia crucior in hac flamma<BR><FONT size=2>25</FONT>&nbsp;&nbsp;et dixit illi Abraham fili recordare quia recepisti bona in vita tua et Lazarus similiter mala nunc autem hic consolatur tu vero cruciaris<BR><FONT size=2>26</FONT>&nbsp;&nbsp;et in his omnibus inter nos et vos chasma magnum firmatum est ut hii qui volunt hinc transire ad vos non possint neque inde huc transmeare<BR><FONT size=2>27</FONT>&nbsp;&nbsp;et ait rogo ergo te pater ut mittas eum in domum patris mei<BR><FONT size=2>28</FONT>&nbsp;&nbsp;habeo enim quinque fratres ut testetur illis ne et ipsi veniant in locum hunc tormentorum<BR><FONT size=2>29</FONT>&nbsp;&nbsp;et ait illi Abraham habent Mosen et prophetas audiant illos<BR><FONT size=2>30</FONT>&nbsp;&nbsp;at ille dixit non pater Abraham sed si quis ex mortuis ierit ad eos paenitentiam agent<BR><FONT size=2>31</FONT>&nbsp;&nbsp;ait autem illi si Mosen et prophetas non audiunt neque si quis ex mortuis resurrexerit credent 
<P><HR>
<P><A NAME="17"></A><B>CAPUT 17</B><P><FONT size=2>1</FONT>&nbsp;&nbsp;et ad discipulos suos ait inpossibile est ut non veniant scandala vae autem illi per quem veniunt<BR><FONT size=2>2</FONT>&nbsp;&nbsp;utilius est illi si lapis molaris inponatur circa collum eius et proiciatur in mare quam ut scandalizet unum de pusillis istis<BR><FONT size=2>3</FONT>&nbsp;&nbsp;adtendite vobis si peccaverit frater tuus increpa illum et si paenitentiam egerit dimitte illi<BR><FONT size=2>4</FONT>&nbsp;&nbsp;et si septies in die peccaverit in te et septies in die conversus fuerit ad te dicens paenitet me dimitte illi<BR><FONT size=2>5</FONT>&nbsp;&nbsp;et dixerunt apostoli Domino adauge nobis fidem<BR><FONT size=2>6</FONT>&nbsp;&nbsp;dixit autem Dominus si haberetis fidem sicut granum sinapis diceretis huic arbori moro eradicare et transplantare in mare et oboediret vobis<BR><FONT size=2>7</FONT>&nbsp;&nbsp;quis autem vestrum habens servum arantem aut pascentem qui regresso de agro dicet illi statim transi recumbe<BR><FONT size=2>8</FONT>&nbsp;&nbsp;et non dicet ei para quod cenem et praecinge te et ministra mihi donec manducem et bibam et post haec tu manducabis et bibes<BR><FONT size=2>9</FONT>&nbsp;&nbsp;numquid gratiam habet servo illi quia fecit quae sibi imperaverat non puto<BR><FONT size=2>10</FONT>&nbsp;&nbsp;sic et vos cum feceritis omnia quae praecepta sunt vobis dicite servi inutiles sumus quod debuimus facere fecimus<BR><FONT size=2>11</FONT>&nbsp;&nbsp;et factum est dum iret in Hierusalem transiebat per mediam Samariam et Galilaeam<BR><FONT size=2>12</FONT>&nbsp;&nbsp;et cum ingrederetur quoddam castellum occurrerunt ei decem viri leprosi qui steterunt a longe<BR><FONT size=2>13</FONT>&nbsp;&nbsp;et levaverunt vocem dicentes Iesu praeceptor miserere nostri<BR><FONT size=2>14</FONT>&nbsp;&nbsp;quos ut vidit dixit ite ostendite vos sacerdotibus et factum est dum irent mundati sunt<BR><FONT size=2>15</FONT>&nbsp;&nbsp;unus autem ex illis ut vidit quia mundatus est regressus est cum magna voce magnificans Deum<BR><FONT size=2>16</FONT>&nbsp;&nbsp;et cecidit in faciem ante pedes eius gratias agens et hic erat Samaritanus<BR><FONT size=2>17</FONT>&nbsp;&nbsp;respondens autem Iesus dixit nonne decem mundati sunt et novem ubi sunt<BR><FONT size=2>18</FONT>&nbsp;&nbsp;non est inventus qui rediret et daret gloriam Deo nisi hic alienigena<BR><FONT size=2>19</FONT>&nbsp;&nbsp;et ait illi surge vade quia fides tua te salvum fecit<BR><FONT size=2>20</FONT>&nbsp;&nbsp;interrogatus autem a Pharisaeis quando venit regnum Dei respondit eis et dixit non venit regnum Dei cum observatione<BR><FONT size=2>21</FONT>&nbsp;&nbsp;neque dicent ecce hic aut ecce illic ecce enim regnum Dei intra vos est<BR><FONT size=2>22</FONT>&nbsp;&nbsp;et ait ad discipulos venient dies quando desideretis videre unum diem Filii hominis et non videbitis<BR><FONT size=2>23</FONT>&nbsp;&nbsp;et dicent vobis ecce hic ecce illic nolite ire neque sectemini<BR><FONT size=2>24</FONT>&nbsp;&nbsp;nam sicut fulgur coruscans de sub caelo in ea quae sub caelo sunt fulget ita erit Filius hominis in die sua<BR><FONT size=2>25</FONT>&nbsp;&nbsp;primum autem oportet illum multa pati et reprobari a generatione hac<BR><FONT size=2>26</FONT>&nbsp;&nbsp;et sicut factum est in diebus Noe ita erit et in diebus Filii hominis<BR><FONT size=2>27</FONT>&nbsp;&nbsp;edebant et bibebant uxores ducebant et dabantur ad nuptias usque in diem qua intravit Noe in arcam et venit diluvium et perdidit omnes<BR><FONT size=2>28</FONT>&nbsp;&nbsp;similiter sicut factum est in diebus Loth edebant et bibebant emebant et vendebant plantabant aedificabant<BR><FONT size=2>29</FONT>&nbsp;&nbsp;qua die autem exiit Loth a Sodomis pluit ignem et sulphur de caelo et omnes perdidit<BR><FONT size=2>30</FONT>&nbsp;&nbsp;secundum haec erit qua die Filius hominis revelabitur<BR><FONT size=2>31</FONT>&nbsp;&nbsp;in illa hora qui fuerit in tecto et vasa eius in domo ne descendat tollere illa et qui in agro similiter non redeat retro<BR><FONT size=2>32</FONT>&nbsp;&nbsp;memores estote uxoris Loth<BR><FONT size=2>33</FONT>&nbsp;&nbsp;quicumque quaesierit animam suam salvare perdet illam et qui perdiderit illam vivificabit eam<BR><FONT size=2>34</FONT>&nbsp;&nbsp;dico vobis illa nocte erunt duo in lecto uno unus adsumetur et alter relinquetur<BR><FONT size=2>35</FONT>&nbsp;&nbsp;duae erunt molentes in unum una adsumetur et altera relinquetur duo in agro unus adsumetur et alter relinquetur<BR><FONT size=2>36</FONT>&nbsp;&nbsp;respondentes dicunt illi ubi Domine<BR><FONT size=2>37</FONT>&nbsp;&nbsp;qui dixit eis ubicumque fuerit corpus illuc congregabuntur aquilae 
<P><HR>
<P><A NAME="18"></A><B>CAPUT 18</B><P><FONT size=2>1</FONT>&nbsp;&nbsp;dicebat autem et parabolam ad illos quoniam oportet semper orare et non deficere<BR><FONT size=2>2</FONT>&nbsp;&nbsp;dicens iudex quidam erat in quadam civitate qui Deum non timebat et hominem non verebatur<BR><FONT size=2>3</FONT>&nbsp;&nbsp;vidua autem quaedam erat in civitate illa et veniebat ad eum dicens vindica me de adversario meo<BR><FONT size=2>4</FONT>&nbsp;&nbsp;et nolebat per multum tempus post haec autem dixit intra se et si Deum non timeo nec hominem revereor<BR><FONT size=2>5</FONT>&nbsp;&nbsp;tamen quia molesta est mihi haec vidua vindicabo illam ne in novissimo veniens suggillet me<BR><FONT size=2>6</FONT>&nbsp;&nbsp;ait autem Dominus audite quid iudex iniquitatis dicit<BR><FONT size=2>7</FONT>&nbsp;&nbsp;Deus autem non faciet vindictam electorum suorum clamantium ad se die ac nocte et patientiam habebit in illis<BR><FONT size=2>8</FONT>&nbsp;&nbsp;dico vobis quia cito faciet vindictam illorum verumtamen Filius hominis veniens putas inveniet fidem in terra<BR><FONT size=2>9</FONT>&nbsp;&nbsp;dixit autem et ad quosdam qui in se confidebant tamquam iusti et aspernabantur ceteros parabolam istam<BR><FONT size=2>10</FONT>&nbsp;&nbsp;duo homines ascenderunt in templum ut orarent unus Pharisaeus et alter publicanus<BR><FONT size=2>11</FONT>&nbsp;&nbsp;Pharisaeus stans haec apud se orabat Deus gratias ago tibi quia non sum sicut ceteri hominum raptores iniusti adulteri vel ut etiam hic publicanus<BR><FONT size=2>12</FONT>&nbsp;&nbsp;ieiuno bis in sabbato decimas do omnium quae possideo<BR><FONT size=2>13</FONT>&nbsp;&nbsp;et publicanus a longe stans nolebat nec oculos ad caelum levare sed percutiebat pectus suum dicens Deus propitius esto mihi peccatori<BR><FONT size=2>14</FONT>&nbsp;&nbsp;dico vobis descendit hic iustificatus in domum suam ab illo quia omnis qui se exaltat humiliabitur et qui se humiliat exaltabitur<BR><FONT size=2>15</FONT>&nbsp;&nbsp;adferebant autem ad illum et infantes ut eos tangeret quod cum viderent discipuli increpabant illos<BR><FONT size=2>16</FONT>&nbsp;&nbsp;Iesus autem convocans illos dixit sinite pueros venire ad me et nolite eos vetare talium est enim regnum Dei<BR><FONT size=2>17</FONT>&nbsp;&nbsp;amen dico vobis quicumque non acceperit regnum Dei sicut puer non intrabit in illud<BR><FONT size=2>18</FONT>&nbsp;&nbsp;et interrogavit eum quidam princeps dicens magister bone quid faciens vitam aeternam possidebo<BR><FONT size=2>19</FONT>&nbsp;&nbsp;dixit autem ei Iesus quid me dicis bonum nemo bonus nisi solus Deus<BR><FONT size=2>20</FONT>&nbsp;&nbsp;mandata nosti non occides non moechaberis non furtum facies non falsum testimonium dices honora patrem tuum et matrem<BR><FONT size=2>21</FONT>&nbsp;&nbsp;qui ait haec omnia custodivi a iuventute mea<BR><FONT size=2>22</FONT>&nbsp;&nbsp;quo audito Iesus ait ei adhuc unum tibi deest omnia quaecumque habes vende et da pauperibus et habebis thesaurum in caelo et veni sequere me<BR><FONT size=2>23</FONT>&nbsp;&nbsp;his ille auditis contristatus est quia dives erat valde<BR><FONT size=2>24</FONT>&nbsp;&nbsp;videns autem illum Iesus tristem factum dixit quam difficile qui pecunias habent in regnum Dei intrabunt<BR><FONT size=2>25</FONT>&nbsp;&nbsp;facilius est enim camelum per foramen acus transire quam divitem intrare in regnum Dei<BR><FONT size=2>26</FONT>&nbsp;&nbsp;et dixerunt qui audiebant et quis potest salvus fieri<BR><FONT size=2>27</FONT>&nbsp;&nbsp;ait illis quae inpossibilia sunt apud homines possibilia sunt apud Deum<BR><FONT size=2>28</FONT>&nbsp;&nbsp;ait autem Petrus ecce nos dimisimus omnia et secuti sumus te<BR><FONT size=2>29</FONT>&nbsp;&nbsp;qui dixit eis amen dico vobis nemo est qui reliquit domum aut parentes aut fratres aut uxorem aut filios propter regnum Dei<BR><FONT size=2>30</FONT>&nbsp;&nbsp;et non recipiat multo plura in hoc tempore et in saeculo venturo vitam aeternam<BR><FONT size=2>31</FONT>&nbsp;&nbsp;adsumpsit autem Iesus duodecim et ait illis ecce ascendimus Hierosolyma et consummabuntur omnia quae scripta sunt per prophetas de Filio hominis<BR><FONT size=2>32</FONT>&nbsp;&nbsp;tradetur enim gentibus et inludetur et flagellabitur et conspuetur<BR><FONT size=2>33</FONT>&nbsp;&nbsp;et postquam flagellaverint occident eum et die tertia resurget<BR><FONT size=2>34</FONT>&nbsp;&nbsp;et ipsi nihil horum intellexerunt et erat verbum istud absconditum ab eis et non intellegebant quae dicebantur<BR><FONT size=2>35</FONT>&nbsp;&nbsp;factum est autem cum adpropinquaret Hiericho caecus quidam sedebat secus viam mendicans<BR><FONT size=2>36</FONT>&nbsp;&nbsp;et cum audiret turbam praetereuntem interrogabat quid hoc esset<BR><FONT size=2>37</FONT>&nbsp;&nbsp;dixerunt autem ei quod Iesus Nazarenus transiret<BR><FONT size=2>38</FONT>&nbsp;&nbsp;et clamavit dicens Iesu Fili David miserere mei<BR><FONT size=2>39</FONT>&nbsp;&nbsp;et qui praeibant increpabant eum ut taceret ipse vero multo magis clamabat Fili David miserere mei<BR><FONT size=2>40</FONT>&nbsp;&nbsp;stans autem Iesus iussit illum adduci ad se et cum adpropinquasset interrogavit illum<BR><FONT size=2>41</FONT>&nbsp;&nbsp;dicens quid tibi vis faciam at ille dixit Domine ut videam<BR><FONT size=2>42</FONT>&nbsp;&nbsp;et Iesus dixit illi respice fides tua te salvum fecit<BR><FONT size=2>43</FONT>&nbsp;&nbsp;et confestim vidit et sequebatur illum magnificans Deum et omnis plebs ut vidit dedit laudem Deo 
<P><HR>
<P><A NAME="19"></A><B>CAPUT 19</B><P><FONT size=2>1</FONT>&nbsp;&nbsp;et ingressus perambulabat Hiericho<BR><FONT size=2>2</FONT>&nbsp;&nbsp;et ecce vir nomine Zaccheus et hic erat princeps publicanorum et ipse dives<BR><FONT size=2>3</FONT>&nbsp;&nbsp;et quaerebat videre Iesum quis esset et non poterat prae turba quia statura pusillus erat<BR><FONT size=2>4</FONT>&nbsp;&nbsp;et praecurrens ascendit in arborem sycomorum ut videret illum quia inde erat transiturus<BR><FONT size=2>5</FONT>&nbsp;&nbsp;et cum venisset ad locum suspiciens Iesus vidit illum et dixit ad eum Zacchee festinans descende quia hodie in domo tua oportet me manere<BR><FONT size=2>6</FONT>&nbsp;&nbsp;et festinans descendit et excepit illum gaudens<BR><FONT size=2>7</FONT>&nbsp;&nbsp;et cum viderent omnes murmurabant dicentes quod ad hominem peccatorem devertisset<BR><FONT size=2>8</FONT>&nbsp;&nbsp;stans autem Zaccheus dixit ad Dominum ecce dimidium bonorum meorum Domine do pauperibus et si quid aliquem defraudavi reddo quadruplum<BR><FONT size=2>9</FONT>&nbsp;&nbsp;ait Iesus ad eum quia hodie salus domui huic facta est eo quod et ipse filius sit Abrahae<BR><FONT size=2>10</FONT>&nbsp;&nbsp;venit enim Filius hominis quaerere et salvum facere quod perierat<BR><FONT size=2>11</FONT>&nbsp;&nbsp;haec illis audientibus adiciens dixit parabolam eo quod esset prope Hierusalem et quia existimarent quod confestim regnum Dei manifestaretur<BR><FONT size=2>12</FONT>&nbsp;&nbsp;dixit ergo homo quidam nobilis abiit in regionem longinquam accipere sibi regnum et reverti<BR><FONT size=2>13</FONT>&nbsp;&nbsp;vocatis autem decem servis suis dedit illis decem mnas et ait ad illos negotiamini dum venio<BR><FONT size=2>14</FONT>&nbsp;&nbsp;cives autem eius oderant illum et miserunt legationem post illum dicentes nolumus hunc regnare super nos<BR><FONT size=2>15</FONT>&nbsp;&nbsp;et factum est ut rediret accepto regno et iussit vocari servos quibus dedit pecuniam ut sciret quantum quisque negotiatus esset<BR><FONT size=2>16</FONT>&nbsp;&nbsp;venit autem primus dicens domine mna tua decem mnas adquisivit<BR><FONT size=2>17</FONT>&nbsp;&nbsp;et ait illi euge bone serve quia in modico fidelis fuisti eris potestatem habens supra decem civitates<BR><FONT size=2>18</FONT>&nbsp;&nbsp;et alter venit dicens domine mna tua fecit quinque mnas<BR><FONT size=2>19</FONT>&nbsp;&nbsp;et huic ait et tu esto supra quinque civitates<BR><FONT size=2>20</FONT>&nbsp;&nbsp;et alter venit dicens domine ecce mna tua quam habui repositam in sudario<BR><FONT size=2>21</FONT>&nbsp;&nbsp;timui enim te quia homo austeris es tollis quod non posuisti et metis quod non seminasti<BR><FONT size=2>22</FONT>&nbsp;&nbsp;dicit ei de ore tuo te iudico serve nequam sciebas quod ego austeris homo sum tollens quod non posui et metens quod non seminavi<BR><FONT size=2>23</FONT>&nbsp;&nbsp;et quare non dedisti pecuniam meam ad mensam et ego veniens cum usuris utique exegissem illud<BR><FONT size=2>24</FONT>&nbsp;&nbsp;et adstantibus dixit auferte ab illo mnam et date illi qui decem mnas habet<BR><FONT size=2>25</FONT>&nbsp;&nbsp;et dixerunt ei domine habet decem mnas<BR><FONT size=2>26</FONT>&nbsp;&nbsp;dico autem vobis quia omni habenti dabitur ab eo autem qui non habet et quod habet auferetur ab eo<BR><FONT size=2>27</FONT>&nbsp;&nbsp;verumtamen inimicos meos illos qui noluerunt me regnare super se adducite huc et interficite ante me<BR><FONT size=2>28</FONT>&nbsp;&nbsp;et his dictis praecedebat ascendens in Hierosolyma<BR><FONT size=2>29</FONT>&nbsp;&nbsp;et factum est cum adpropinquasset ad Bethfage et Bethania ad montem qui vocatur Oliveti misit duos discipulos suos<BR><FONT size=2>30</FONT>&nbsp;&nbsp;dicens ite in castellum quod contra est in quod introeuntes invenietis pullum asinae alligatum cui nemo umquam hominum sedit solvite illum et adducite<BR><FONT size=2>31</FONT>&nbsp;&nbsp;et si quis vos interrogaverit quare solvitis sic dicetis ei quia Dominus operam eius desiderat<BR><FONT size=2>32</FONT>&nbsp;&nbsp;abierunt autem qui missi erant et invenerunt sicut dixit illis stantem pullum<BR><FONT size=2>33</FONT>&nbsp;&nbsp;solventibus autem illis pullum dixerunt domini eius ad illos quid solvitis pullum<BR><FONT size=2>34</FONT>&nbsp;&nbsp;at illi dixerunt quia Dominus eum necessarium habet<BR><FONT size=2>35</FONT>&nbsp;&nbsp;et duxerunt illum ad Iesum et iactantes vestimenta sua supra pullum inposuerunt Iesum<BR><FONT size=2>36</FONT>&nbsp;&nbsp;eunte autem illo substernebant vestimenta sua in via<BR><FONT size=2>37</FONT>&nbsp;&nbsp;et cum adpropinquaret iam ad descensum montis Oliveti coeperunt omnes turbae discentium gaudentes laudare Deum voce magna super omnibus quas viderant virtutibus<BR><FONT size=2>38</FONT>&nbsp;&nbsp;dicentes benedictus qui venit rex in nomine Domini pax in caelo et gloria in excelsis<BR><FONT size=2>39</FONT>&nbsp;&nbsp;et quidam Pharisaeorum de turbis dixerunt ad illum magister increpa discipulos tuos<BR><FONT size=2>40</FONT>&nbsp;&nbsp;quibus ipse ait dico vobis quia si hii tacuerint lapides clamabunt<BR><FONT size=2>41</FONT>&nbsp;&nbsp;et ut adpropinquavit videns civitatem flevit super illam dicens<BR><FONT size=2>42</FONT>&nbsp;&nbsp;quia si cognovisses et tu et quidem in hac die tua quae ad pacem tibi nunc autem abscondita sunt ab oculis tuis<BR><FONT size=2>43</FONT>&nbsp;&nbsp;quia venient dies in te et circumdabunt te inimici tui vallo et circumdabunt te et coangustabunt te undique<BR><FONT size=2>44</FONT>&nbsp;&nbsp;ad terram prosternent te et filios qui in te sunt et non relinquent in te lapidem super lapidem eo quod non cognoveris tempus visitationis tuae<BR><FONT size=2>45</FONT>&nbsp;&nbsp;et ingressus in templum coepit eicere vendentes in illo et ementes<BR><FONT size=2>46</FONT>&nbsp;&nbsp;dicens illis scriptum est quia domus mea domus orationis est vos autem fecistis illam speluncam latronum<BR><FONT size=2>47</FONT>&nbsp;&nbsp;et erat docens cotidie in templo principes autem sacerdotum et scribae et principes plebis quaerebant illum perdere<BR><FONT size=2>48</FONT>&nbsp;&nbsp;et non inveniebant quid facerent illi omnis enim populus suspensus erat audiens illum 
<P><HR>
<P><A NAME="20"></A><B>CAPUT 20</B><P><FONT size=2>1</FONT>&nbsp;&nbsp;et factum est in una dierum docente illo populum in templo et evangelizante convenerunt principes sacerdotum et scribae cum senioribus<BR><FONT size=2>2</FONT>&nbsp;&nbsp;et aiunt dicentes ad illum dic nobis in qua potestate haec facis aut quis est qui dedit tibi hanc potestatem<BR><FONT size=2>3</FONT>&nbsp;&nbsp;respondens autem dixit ad illos interrogabo vos et ego verbum respondete mihi<BR><FONT size=2>4</FONT>&nbsp;&nbsp;baptismum Iohannis de caelo erat an ex hominibus<BR><FONT size=2>5</FONT>&nbsp;&nbsp;at illi cogitabant inter se dicentes quia si dixerimus de caelo dicet quare ergo non credidistis illi<BR><FONT size=2>6</FONT>&nbsp;&nbsp;si autem dixerimus ex hominibus plebs universa lapidabit nos certi sunt enim Iohannem prophetam esse<BR><FONT size=2>7</FONT>&nbsp;&nbsp;et responderunt se nescire unde esset<BR><FONT size=2>8</FONT>&nbsp;&nbsp;et Iesus ait illis neque ego dico vobis in qua potestate haec facio<BR><FONT size=2>9</FONT>&nbsp;&nbsp;coepit autem dicere ad plebem parabolam hanc homo plantavit vineam et locavit eam colonis et ipse peregre fuit multis temporibus<BR><FONT size=2>10</FONT>&nbsp;&nbsp;et in tempore misit ad cultores servum ut de fructu vineae darent illi qui caesum dimiserunt eum inanem<BR><FONT size=2>11</FONT>&nbsp;&nbsp;et addidit alterum servum mittere illi autem hunc quoque caedentes et adficientes contumelia dimiserunt inanem<BR><FONT size=2>12</FONT>&nbsp;&nbsp;et addidit tertium mittere qui et illum vulnerantes eiecerunt<BR><FONT size=2>13</FONT>&nbsp;&nbsp;dixit autem dominus vineae quid faciam mittam filium meum dilectum forsitan cum hunc viderint verebuntur<BR><FONT size=2>14</FONT>&nbsp;&nbsp;quem cum vidissent coloni cogitaverunt inter se dicentes hic est heres occidamus illum ut nostra fiat hereditas<BR><FONT size=2>15</FONT>&nbsp;&nbsp;et eiectum illum extra vineam occiderunt quid ergo faciet illis dominus vineae<BR><FONT size=2>16</FONT>&nbsp;&nbsp;veniet et perdet colonos istos et dabit vineam aliis quo audito dixerunt illi absit<BR><FONT size=2>17</FONT>&nbsp;&nbsp;ille autem aspiciens eos ait quid est ergo hoc quod scriptum est lapidem quem reprobaverunt aedificantes hic factus est in caput anguli<BR><FONT size=2>18</FONT>&nbsp;&nbsp;omnis qui ceciderit supra illum lapidem conquassabitur supra quem autem ceciderit comminuet illum<BR><FONT size=2>19</FONT>&nbsp;&nbsp;et quaerebant principes sacerdotum et scribae mittere in illum manus illa hora et timuerunt populum cognoverunt enim quod ad ipsos dixerit similitudinem istam<BR><FONT size=2>20</FONT>&nbsp;&nbsp;et observantes miserunt insidiatores qui se iustos simularent ut caperent eum in sermone et traderent illum principatui et potestati praesidis<BR><FONT size=2>21</FONT>&nbsp;&nbsp;et interrogaverunt illum dicentes magister scimus quia recte dicis et doces et non accipis personam sed in veritate viam Dei doces<BR><FONT size=2>22</FONT>&nbsp;&nbsp;licet nobis dare tributum Caesari an non<BR><FONT size=2>23</FONT>&nbsp;&nbsp;considerans autem dolum illorum dixit ad eos quid me temptatis<BR><FONT size=2>24</FONT>&nbsp;&nbsp;ostendite mihi denarium cuius habet imaginem et inscriptionem respondentes dixerunt Caesaris<BR><FONT size=2>25</FONT>&nbsp;&nbsp;et ait illis reddite ergo quae Caesaris sunt Caesari et quae Dei sunt Deo<BR><FONT size=2>26</FONT>&nbsp;&nbsp;et non potuerunt verbum eius reprehendere coram plebe et mirati in responso eius tacuerunt<BR><FONT size=2>27</FONT>&nbsp;&nbsp;accesserunt autem quidam Sadducaeorum qui negant esse resurrectionem et interrogaverunt eum<BR><FONT size=2>28</FONT>&nbsp;&nbsp;dicentes magister Moses scripsit nobis si frater alicuius mortuus fuerit habens uxorem et hic sine filiis fuerit ut accipiat eam frater eius uxorem et suscitet semen fratri suo<BR><FONT size=2>29</FONT>&nbsp;&nbsp;septem ergo fratres erant et primus accepit uxorem et mortuus est sine filiis<BR><FONT size=2>30</FONT>&nbsp;&nbsp;et sequens accepit illam et ipse mortuus est sine filio<BR><FONT size=2>31</FONT>&nbsp;&nbsp;et tertius accepit illam similiter et omnes septem et non reliquerunt semen et mortui sunt<BR><FONT size=2>32</FONT>&nbsp;&nbsp;novissima omnium mortua est et mulier<BR><FONT size=2>33</FONT>&nbsp;&nbsp;in resurrectione ergo cuius eorum erit uxor siquidem septem habuerunt eam uxorem<BR><FONT size=2>34</FONT>&nbsp;&nbsp;et ait illis Iesus filii saeculi huius nubunt et traduntur ad nuptias<BR><FONT size=2>35</FONT>&nbsp;&nbsp;illi autem qui digni habebuntur saeculo illo et resurrectione ex mortuis neque nubunt neque ducunt uxores<BR><FONT size=2>36</FONT>&nbsp;&nbsp;neque enim ultra mori poterunt aequales enim angelis sunt et filii sunt Dei cum sint filii resurrectionis<BR><FONT size=2>37</FONT>&nbsp;&nbsp;quia vero resurgant mortui et Moses ostendit secus rubum sicut dicit Dominum Deum Abraham et Deum Isaac et Deum Iacob<BR><FONT size=2>38</FONT>&nbsp;&nbsp;Deus autem non est mortuorum sed vivorum omnes enim vivunt ei<BR><FONT size=2>39</FONT>&nbsp;&nbsp;respondentes autem quidam scribarum dixerunt magister bene dixisti<BR><FONT size=2>40</FONT>&nbsp;&nbsp;et amplius non audebant eum quicquam interrogare<BR><FONT size=2>41</FONT>&nbsp;&nbsp;dixit autem ad illos quomodo dicunt Christum Filium David esse<BR><FONT size=2>42</FONT>&nbsp;&nbsp;et ipse David dicit in libro Psalmorum dixit Dominus Domino meo sede a dextris meis<BR><FONT size=2>43</FONT>&nbsp;&nbsp;donec ponam inimicos tuos scabillum pedum tuorum<BR><FONT size=2>44</FONT>&nbsp;&nbsp;David ergo Dominum illum vocat et quomodo filius eius est<BR><FONT size=2>45</FONT>&nbsp;&nbsp;audiente autem omni populo dixit discipulis suis<BR><FONT size=2>46</FONT>&nbsp;&nbsp;adtendite a scribis qui volunt ambulare in stolis et amant salutationes in foro et primas cathedras in synagogis et primos discubitus in conviviis<BR><FONT size=2>47</FONT>&nbsp;&nbsp;qui devorant domos viduarum simulantes longam orationem hii accipient damnationem maiorem 
<P><HR>
<P><A NAME="21"></A><B>CAPUT 21</B><P><FONT size=2>1</FONT>&nbsp;&nbsp;respiciens autem vidit eos qui mittebant munera sua in gazofilacium divites<BR><FONT size=2>2</FONT>&nbsp;&nbsp;vidit autem et quandam viduam pauperculam mittentem aera minuta duo<BR><FONT size=2>3</FONT>&nbsp;&nbsp;et dixit vere dico vobis quia vidua haec pauper plus quam omnes misit<BR><FONT size=2>4</FONT>&nbsp;&nbsp;nam omnes hii ex abundanti sibi miserunt in munera Dei haec autem ex eo quod deest illi omnem victum suum quem habuit misit<BR><FONT size=2>5</FONT>&nbsp;&nbsp;et quibusdam dicentibus de templo quod lapidibus bonis et donis ornatum esset dixit<BR><FONT size=2>6</FONT>&nbsp;&nbsp;haec quae videtis venient dies in quibus non relinquetur lapis super lapidem qui non destruatur<BR><FONT size=2>7</FONT>&nbsp;&nbsp;interrogaverunt autem illum dicentes praeceptor quando haec erunt et quod signum cum fieri incipient<BR><FONT size=2>8</FONT>&nbsp;&nbsp;qui dixit videte ne seducamini multi enim venient in nomine meo dicentes quia ego sum et tempus adpropinquavit nolite ergo ire post illos<BR><FONT size=2>9</FONT>&nbsp;&nbsp;cum autem audieritis proelia et seditiones nolite terreri oportet primum haec fieri sed non statim finis<BR><FONT size=2>10</FONT>&nbsp;&nbsp;tunc dicebat illis surget gens contra gentem et regnum adversus regnum<BR><FONT size=2>11</FONT>&nbsp;&nbsp;terraemotus magni erunt per loca et pestilentiae et fames terroresque de caelo et signa magna erunt<BR><FONT size=2>12</FONT>&nbsp;&nbsp;sed ante haec omnia inicient vobis manus suas et persequentur tradentes in synagogas et custodias trahentes ad reges et praesides propter nomen meum<BR><FONT size=2>13</FONT>&nbsp;&nbsp;continget autem vobis in testimonium<BR><FONT size=2>14</FONT>&nbsp;&nbsp;ponite ergo in cordibus vestris non praemeditari quemadmodum respondeatis<BR><FONT size=2>15</FONT>&nbsp;&nbsp;ego enim dabo vobis os et sapientiam cui non poterunt resistere et contradicere omnes adversarii vestri<BR><FONT size=2>16</FONT>&nbsp;&nbsp;trademini autem a parentibus et fratribus et cognatis et amicis et morte adficient ex vobis<BR><FONT size=2>17</FONT>&nbsp;&nbsp;et eritis odio omnibus propter nomen meum<BR><FONT size=2>18</FONT>&nbsp;&nbsp;et capillus de capite vestro non peribit<BR><FONT size=2>19</FONT>&nbsp;&nbsp;in patientia vestra possidebitis animas vestras<BR><FONT size=2>20</FONT>&nbsp;&nbsp;cum autem videritis circumdari ab exercitu Hierusalem tunc scitote quia adpropinquavit desolatio eius<BR><FONT size=2>21</FONT>&nbsp;&nbsp;tunc qui in Iudaea sunt fugiant in montes et qui in medio eius discedant et qui in regionibus non intrent in eam<BR><FONT size=2>22</FONT>&nbsp;&nbsp;quia dies ultionis hii sunt ut impleantur omnia quae scripta sunt<BR><FONT size=2>23</FONT>&nbsp;&nbsp;vae autem praegnatibus et nutrientibus in illis diebus erit enim pressura magna supra terram et ira populo huic<BR><FONT size=2>24</FONT>&nbsp;&nbsp;et cadent in ore gladii et captivi ducentur in omnes gentes et Hierusalem calcabitur a gentibus donec impleantur tempora nationum<BR><FONT size=2>25</FONT>&nbsp;&nbsp;et erunt signa in sole et luna et stellis et in terris pressura gentium prae confusione sonitus maris et fluctuum<BR><FONT size=2>26</FONT>&nbsp;&nbsp;arescentibus hominibus prae timore et expectatione quae supervenient universo orbi nam virtutes caelorum movebuntur<BR><FONT size=2>27</FONT>&nbsp;&nbsp;et tunc videbunt Filium hominis venientem in nube cum potestate magna et maiestate<BR><FONT size=2>28</FONT>&nbsp;&nbsp;his autem fieri incipientibus respicite et levate capita vestra quoniam adpropinquat redemptio vestra<BR><FONT size=2>29</FONT>&nbsp;&nbsp;et dixit illis similitudinem videte ficulneam et omnes arbores<BR><FONT size=2>30</FONT>&nbsp;&nbsp;cum producunt iam ex se fructum scitis quoniam prope est aestas<BR><FONT size=2>31</FONT>&nbsp;&nbsp;ita et vos cum videritis haec fieri scitote quoniam prope est regnum Dei<BR><FONT size=2>32</FONT>&nbsp;&nbsp;amen dico vobis quia non praeteribit generatio haec donec omnia fiant<BR><FONT size=2>33</FONT>&nbsp;&nbsp;caelum et terra transibunt verba autem mea non transient<BR><FONT size=2>34</FONT>&nbsp;&nbsp;adtendite autem vobis ne forte graventur corda vestra in crapula et ebrietate et curis huius vitae et superveniat in vos repentina dies illa<BR><FONT size=2>35</FONT>&nbsp;&nbsp;tamquam laqueus enim superveniet in omnes qui sedent super faciem omnis terrae<BR><FONT size=2>36</FONT>&nbsp;&nbsp;vigilate itaque omni tempore orantes ut digni habeamini fugere ista omnia quae futura sunt et stare ante Filium hominis<BR><FONT size=2>37</FONT>&nbsp;&nbsp;erat autem diebus docens in templo noctibus vero exiens morabatur in monte qui vocatur Oliveti<BR><FONT size=2>38</FONT>&nbsp;&nbsp;et omnis populus manicabat ad eum in templo audire eum 
<P><HR>
<P><A NAME="22"></A><B>CAPUT 22</B><P><FONT size=2>1</FONT>&nbsp;&nbsp;adpropinquabat autem dies festus azymorum qui dicitur pascha<BR><FONT size=2>2</FONT>&nbsp;&nbsp;et quaerebant principes sacerdotum et scribae quomodo eum interficerent timebant vero plebem<BR><FONT size=2>3</FONT>&nbsp;&nbsp;intravit autem Satanas in Iudam qui cognominatur Scarioth unum de duodecim<BR><FONT size=2>4</FONT>&nbsp;&nbsp;et abiit et locutus est cum principibus sacerdotum et magistratibus quemadmodum illum traderet eis<BR><FONT size=2>5</FONT>&nbsp;&nbsp;et gavisi sunt et pacti sunt pecuniam illi dare<BR><FONT size=2>6</FONT>&nbsp;&nbsp;et spopondit et quaerebat oportunitatem ut traderet illum sine turbis<BR><FONT size=2>7</FONT>&nbsp;&nbsp;venit autem dies azymorum in qua necesse erat occidi pascha<BR><FONT size=2>8</FONT>&nbsp;&nbsp;et misit Petrum et Iohannem dicens euntes parate nobis pascha ut manducemus<BR><FONT size=2>9</FONT>&nbsp;&nbsp;at illi dixerunt ubi vis paremus<BR><FONT size=2>10</FONT>&nbsp;&nbsp;et dixit ad eos ecce introeuntibus vobis in civitatem occurret vobis homo amphoram aquae portans sequimini eum in domum in qua intrat<BR><FONT size=2>11</FONT>&nbsp;&nbsp;et dicetis patri familias domus dicit tibi magister ubi est diversorium ubi pascha cum discipulis meis manducem<BR><FONT size=2>12</FONT>&nbsp;&nbsp;et ipse vobis ostendet cenaculum magnum stratum et ibi parate<BR><FONT size=2>13</FONT>&nbsp;&nbsp;euntes autem invenerunt sicut dixit illis et paraverunt pascha<BR><FONT size=2>14</FONT>&nbsp;&nbsp;et cum facta esset hora discubuit et duodecim apostoli cum eo<BR><FONT size=2>15</FONT>&nbsp;&nbsp;et ait illis desiderio desideravi hoc pascha manducare vobiscum antequam patiar<BR><FONT size=2>16</FONT>&nbsp;&nbsp;dico enim vobis quia ex hoc non manducabo illud donec impleatur in regno Dei<BR><FONT size=2>17</FONT>&nbsp;&nbsp;et accepto calice gratias egit et dixit accipite et dividite inter vos<BR><FONT size=2>18</FONT>&nbsp;&nbsp;dico enim vobis quod non bibam de generatione vitis donec regnum Dei veniat<BR><FONT size=2>19</FONT>&nbsp;&nbsp;et accepto pane gratias egit et fregit et dedit eis dicens hoc est corpus meum quod pro vobis datur hoc facite in meam commemorationem<BR><FONT size=2>20</FONT>&nbsp;&nbsp;similiter et calicem postquam cenavit dicens hic est calix novum testamentum in sanguine meo quod pro vobis funditur<BR><FONT size=2>21</FONT>&nbsp;&nbsp;verumtamen ecce manus tradentis me mecum est in mensa<BR><FONT size=2>22</FONT>&nbsp;&nbsp;et quidem Filius hominis secundum quod definitum est vadit verumtamen vae illi homini per quem traditur<BR><FONT size=2>23</FONT>&nbsp;&nbsp;et ipsi coeperunt quaerere inter se quis esset ex eis qui hoc facturus esset<BR><FONT size=2>24</FONT>&nbsp;&nbsp;facta est autem et contentio inter eos quis eorum videretur esse maior<BR><FONT size=2>25</FONT>&nbsp;&nbsp;dixit autem eis reges gentium dominantur eorum et qui potestatem habent super eos benefici vocantur<BR><FONT size=2>26</FONT>&nbsp;&nbsp;vos autem non sic sed qui maior est in vobis fiat sicut iunior et qui praecessor est sicut ministrator<BR><FONT size=2>27</FONT>&nbsp;&nbsp;nam quis maior est qui recumbit an qui ministrat nonne qui recumbit ego autem in medio vestrum sum sicut qui ministrat<BR><FONT size=2>28</FONT>&nbsp;&nbsp;vos autem estis qui permansistis mecum in temptationibus meis<BR><FONT size=2>29</FONT>&nbsp;&nbsp;et ego dispono vobis sicut disposuit mihi Pater meus regnum<BR><FONT size=2>30</FONT>&nbsp;&nbsp;ut edatis et bibatis super mensam meam in regno et sedeatis super thronos iudicantes duodecim tribus Israhel<BR><FONT size=2>31</FONT>&nbsp;&nbsp;ait autem Dominus Simon Simon ecce Satanas expetivit vos ut cribraret sicut triticum<BR><FONT size=2>32</FONT>&nbsp;&nbsp;ego autem rogavi pro te ut non deficiat fides tua et tu aliquando conversus confirma fratres tuos<BR><FONT size=2>33</FONT>&nbsp;&nbsp;qui dixit ei Domine tecum paratus sum et in carcerem et in mortem ire<BR><FONT size=2>34</FONT>&nbsp;&nbsp;et ille dixit dico tibi Petre non cantabit hodie gallus donec ter abneges nosse me<BR><FONT size=2>35</FONT>&nbsp;&nbsp;et dixit eis quando misi vos sine sacculo et pera et calciamentis numquid aliquid defuit vobis at illi dixerunt nihil<BR><FONT size=2>36</FONT>&nbsp;&nbsp;dixit ergo eis sed nunc qui habet sacculum tollat similiter et peram et qui non habet vendat tunicam suam et emat gladium<BR><FONT size=2>37</FONT>&nbsp;&nbsp;dico enim vobis quoniam adhuc hoc quod scriptum est oportet impleri in me et quod cum iniustis deputatus est etenim ea quae sunt de me finem habent<BR><FONT size=2>38</FONT>&nbsp;&nbsp;at illi dixerunt Domine ecce gladii duo hic at ille dixit eis satis est<BR><FONT size=2>39</FONT>&nbsp;&nbsp;et egressus ibat secundum consuetudinem in montem Olivarum secuti sunt autem illum et discipuli<BR><FONT size=2>40</FONT>&nbsp;&nbsp;et cum pervenisset ad locum dixit illis orate ne intretis in temptationem<BR><FONT size=2>41</FONT>&nbsp;&nbsp;et ipse avulsus est ab eis quantum iactus est lapidis et positis genibus orabat<BR><FONT size=2>42</FONT>&nbsp;&nbsp;dicens Pater si vis transfer calicem istum a me verumtamen non mea voluntas sed tua fiat<BR><FONT size=2>43</FONT>&nbsp;&nbsp;apparuit autem illi angelus de caelo confortans eum et factus in agonia prolixius orabat<BR><FONT size=2>44</FONT>&nbsp;&nbsp;et factus est sudor eius sicut guttae sanguinis decurrentis in terram<BR><FONT size=2>45</FONT>&nbsp;&nbsp;et cum surrexisset ab oratione et venisset ad discipulos suos invenit eos dormientes prae tristitia<BR><FONT size=2>46</FONT>&nbsp;&nbsp;et ait illis quid dormitis surgite orate ne intretis in temptationem<BR><FONT size=2>47</FONT>&nbsp;&nbsp;adhuc eo loquente ecce turba et qui vocabatur Iudas unus de duodecim antecedebat eos et adpropinquavit Iesu ut oscularetur eum<BR><FONT size=2>48</FONT>&nbsp;&nbsp;Iesus autem dixit ei Iuda osculo Filium hominis tradis<BR><FONT size=2>49</FONT>&nbsp;&nbsp;videntes autem hii qui circa ipsum erant quod futurum erat dixerunt ei Domine si percutimus in gladio<BR><FONT size=2>50</FONT>&nbsp;&nbsp;et percussit unus ex illis servum principis sacerdotum et amputavit auriculam eius dextram<BR><FONT size=2>51</FONT>&nbsp;&nbsp;respondens autem Iesus ait sinite usque huc et cum tetigisset auriculam eius sanavit eum<BR><FONT size=2>52</FONT>&nbsp;&nbsp;dixit autem Iesus ad eos qui venerant ad se principes sacerdotum et magistratus templi et seniores quasi ad latronem existis cum gladiis et fustibus<BR><FONT size=2>53</FONT>&nbsp;&nbsp;cum cotidie vobiscum fuerim in templo non extendistis manus in me sed haec est hora vestra et potestas tenebrarum<BR><FONT size=2>54</FONT>&nbsp;&nbsp;conprehendentes autem eum duxerunt ad domum principis sacerdotum Petrus vero sequebatur a longe<BR><FONT size=2>55</FONT>&nbsp;&nbsp;accenso autem igni in medio atrio et circumsedentibus illis erat Petrus in medio eorum<BR><FONT size=2>56</FONT>&nbsp;&nbsp;quem cum vidisset ancilla quaedam sedentem ad lumen et eum fuisset intuita dixit et hic cum illo erat<BR><FONT size=2>57</FONT>&nbsp;&nbsp;at ille negavit eum dicens mulier non novi illum<BR><FONT size=2>58</FONT>&nbsp;&nbsp;et post pusillum alius videns eum dixit et tu de illis es Petrus vero ait o homo non sum<BR><FONT size=2>59</FONT>&nbsp;&nbsp;et intervallo facto quasi horae unius alius quidam adfirmabat dicens vere et hic cum illo erat nam et Galilaeus est<BR><FONT size=2>60</FONT>&nbsp;&nbsp;et ait Petrus homo nescio quod dicis et continuo adhuc illo loquente cantavit gallus<BR><FONT size=2>61</FONT>&nbsp;&nbsp;et conversus Dominus respexit Petrum et recordatus est Petrus verbi Domini sicut dixit quia priusquam gallus cantet ter me negabis<BR><FONT size=2>62</FONT>&nbsp;&nbsp;et egressus foras Petrus flevit amare<BR><FONT size=2>63</FONT>&nbsp;&nbsp;et viri qui tenebant illum inludebant ei caedentes<BR><FONT size=2>64</FONT>&nbsp;&nbsp;et velaverunt eum et percutiebant faciem eius et interrogabant eum dicentes prophetiza quis est qui te percussit<BR><FONT size=2>65</FONT>&nbsp;&nbsp;et alia multa blasphemantes dicebant in eum<BR><FONT size=2>66</FONT>&nbsp;&nbsp;et ut factus est dies convenerunt seniores plebis et principes sacerdotum et scribae et duxerunt illum in concilium suum dicentes si tu es Christus dic nobis<BR><FONT size=2>67</FONT>&nbsp;&nbsp;et ait illis si vobis dixero non creditis mihi<BR><FONT size=2>68</FONT>&nbsp;&nbsp;si autem et interrogavero non respondebitis mihi neque dimittetis<BR><FONT size=2>69</FONT>&nbsp;&nbsp;ex hoc autem erit Filius hominis sedens a dextris virtutis Dei<BR><FONT size=2>70</FONT>&nbsp;&nbsp;dixerunt autem omnes tu ergo es Filius Dei qui ait vos dicitis quia ego sum<BR><FONT size=2>71</FONT>&nbsp;&nbsp;at illi dixerunt quid adhuc desideramus testimonium ipsi enim audivimus de ore eius 
<P><HR>
<P><A NAME="23"></A><B>CAPUT 23</B><P><FONT size=2>1</FONT>&nbsp;&nbsp;et surgens omnis multitudo eorum duxerunt illum ad Pilatum<BR><FONT size=2>2</FONT>&nbsp;&nbsp;coeperunt autem accusare illum dicentes hunc invenimus subvertentem gentem nostram et prohibentem tributa dari Caesari et dicentem se Christum regem esse<BR><FONT size=2>3</FONT>&nbsp;&nbsp;Pilatus autem interrogavit eum dicens tu es rex Iudaeorum at ille respondens ait tu dicis<BR><FONT size=2>4</FONT>&nbsp;&nbsp;ait autem Pilatus ad principes sacerdotum et turbas nihil invenio causae in hoc homine<BR><FONT size=2>5</FONT>&nbsp;&nbsp;at illi invalescebant dicentes commovet populum docens per universam Iudaeam et incipiens a Galilaea usque huc<BR><FONT size=2>6</FONT>&nbsp;&nbsp;Pilatus autem audiens Galilaeam interrogavit si homo Galilaeus esset<BR><FONT size=2>7</FONT>&nbsp;&nbsp;et ut cognovit quod de Herodis potestate esset remisit eum ad Herodem qui et ipse Hierosolymis erat illis diebus<BR><FONT size=2>8</FONT>&nbsp;&nbsp;Herodes autem viso Iesu gavisus est valde erat enim cupiens ex multo tempore videre eum eo quod audiret multa de illo et sperabat signum aliquod videre ab eo fieri<BR><FONT size=2>9</FONT>&nbsp;&nbsp;interrogabat autem illum multis sermonibus at ipse nihil illi respondebat<BR><FONT size=2>10</FONT>&nbsp;&nbsp;stabant etiam principes sacerdotum et scribae constanter accusantes eum<BR><FONT size=2>11</FONT>&nbsp;&nbsp;sprevit autem illum Herodes cum exercitu suo et inlusit indutum veste alba et remisit ad Pilatum<BR><FONT size=2>12</FONT>&nbsp;&nbsp;et facti sunt amici Herodes et Pilatus in ipsa die nam antea inimici erant ad invicem<BR><FONT size=2>13</FONT>&nbsp;&nbsp;Pilatus autem convocatis principibus sacerdotum et magistratibus et plebe<BR><FONT size=2>14</FONT>&nbsp;&nbsp;dixit ad illos obtulistis mihi hunc hominem quasi avertentem populum et ecce ego coram vobis interrogans nullam causam inveni in homine isto ex his in quibus eum accusatis<BR><FONT size=2>15</FONT>&nbsp;&nbsp;sed neque Herodes nam remisi vos ad illum et ecce nihil dignum morte actum est ei<BR><FONT size=2>16</FONT>&nbsp;&nbsp;emendatum ergo illum dimittam<BR><FONT size=2>17</FONT>&nbsp;&nbsp;necesse autem habebat dimittere eis per diem festum unum<BR><FONT size=2>18</FONT>&nbsp;&nbsp;exclamavit autem simul universa turba dicens tolle hunc et dimitte nobis Barabban<BR><FONT size=2>19</FONT>&nbsp;&nbsp;qui erat propter seditionem quandam factam in civitate et homicidium missus in carcerem<BR><FONT size=2>20</FONT>&nbsp;&nbsp;iterum autem Pilatus locutus est ad illos volens dimittere Iesum<BR><FONT size=2>21</FONT>&nbsp;&nbsp;at illi succlamabant dicentes crucifige crucifige illum<BR><FONT size=2>22</FONT>&nbsp;&nbsp;ille autem tertio dixit ad illos quid enim mali fecit iste nullam causam mortis invenio in eo corripiam ergo illum et dimittam<BR><FONT size=2>23</FONT>&nbsp;&nbsp;at illi instabant vocibus magnis postulantes ut crucifigeretur et invalescebant voces eorum<BR><FONT size=2>24</FONT>&nbsp;&nbsp;et Pilatus adiudicavit fieri petitionem eorum<BR><FONT size=2>25</FONT>&nbsp;&nbsp;dimisit autem illis eum qui propter homicidium et seditionem missus fuerat in carcerem quem petebant Iesum vero tradidit voluntati eorum<BR><FONT size=2>26</FONT>&nbsp;&nbsp;et cum ducerent eum adprehenderunt Simonem quendam Cyrenensem venientem de villa et inposuerunt illi crucem portare post Iesum<BR><FONT size=2>27</FONT>&nbsp;&nbsp;sequebatur autem illum multa turba populi et mulierum quae plangebant et lamentabant eum<BR><FONT size=2>28</FONT>&nbsp;&nbsp;conversus autem ad illas Iesus dixit filiae Hierusalem nolite flere super me sed super vos ipsas flete et super filios vestros<BR><FONT size=2>29</FONT>&nbsp;&nbsp;quoniam ecce venient dies in quibus dicent beatae steriles et ventres qui non genuerunt et ubera quae non lactaverunt<BR><FONT size=2>30</FONT>&nbsp;&nbsp;tunc incipient dicere montibus cadite super nos et collibus operite nos<BR><FONT size=2>31</FONT>&nbsp;&nbsp;quia si in viridi ligno haec faciunt in arido quid fiet<BR><FONT size=2>32</FONT>&nbsp;&nbsp;ducebantur autem et alii duo nequam cum eo ut interficerentur<BR><FONT size=2>33</FONT>&nbsp;&nbsp;et postquam venerunt in locum qui vocatur Calvariae ibi crucifixerunt eum et latrones unum a dextris et alterum a sinistris<BR><FONT size=2>34</FONT>&nbsp;&nbsp;Iesus autem dicebat Pater dimitte illis non enim sciunt quid faciunt dividentes vero vestimenta eius miserunt sortes<BR><FONT size=2>35</FONT>&nbsp;&nbsp;et stabat populus expectans et deridebant illum principes cum eis dicentes alios salvos fecit se salvum faciat si hic est Christus Dei electus<BR><FONT size=2>36</FONT>&nbsp;&nbsp;inludebant autem ei et milites accedentes et acetum offerentes illi<BR><FONT size=2>37</FONT>&nbsp;&nbsp;dicentes si tu es rex Iudaeorum salvum te fac<BR><FONT size=2>38</FONT>&nbsp;&nbsp;erat autem et superscriptio inscripta super illum litteris graecis et latinis et hebraicis hic est rex Iudaeorum<BR><FONT size=2>39</FONT>&nbsp;&nbsp;unus autem de his qui pendebant latronibus blasphemabat eum dicens si tu es Christus salvum fac temet ipsum et nos<BR><FONT size=2>40</FONT>&nbsp;&nbsp;respondens autem alter increpabat illum dicens neque tu times Deum quod in eadem damnatione es<BR><FONT size=2>41</FONT>&nbsp;&nbsp;et nos quidem iuste nam digna factis recipimus hic vero nihil mali gessit<BR><FONT size=2>42</FONT>&nbsp;&nbsp;et dicebat ad Iesum Domine memento mei cum veneris in regnum tuum<BR><FONT size=2>43</FONT>&nbsp;&nbsp;et dixit illi Iesus amen dico tibi hodie mecum eris in paradiso<BR><FONT size=2>44</FONT>&nbsp;&nbsp;erat autem fere hora sexta et tenebrae factae sunt in universa terra usque in nonam horam<BR><FONT size=2>45</FONT>&nbsp;&nbsp;et obscuratus est sol et velum templi scissum est medium<BR><FONT size=2>46</FONT>&nbsp;&nbsp;et clamans voce magna Iesus ait Pater in manus tuas commendo spiritum meum et haec dicens exspiravit<BR><FONT size=2>47</FONT>&nbsp;&nbsp;videns autem centurio quod factum fuerat glorificavit Deum dicens vere hic homo iustus erat<BR><FONT size=2>48</FONT>&nbsp;&nbsp;et omnis turba eorum qui simul aderant ad spectaculum istud et videbant quae fiebant percutientes pectora sua revertebantur<BR><FONT size=2>49</FONT>&nbsp;&nbsp;stabant autem omnes noti eius a longe et mulieres quae secutae erant eum a Galilaea haec videntes<BR><FONT size=2>50</FONT>&nbsp;&nbsp;et ecce vir nomine Ioseph qui erat decurio vir bonus et iustus<BR><FONT size=2>51</FONT>&nbsp;&nbsp;hic non consenserat consilio et actibus eorum ab Arimathia civitate Iudaeae qui expectabat et ipse regnum Dei<BR><FONT size=2>52</FONT>&nbsp;&nbsp;hic accessit ad Pilatum et petiit corpus Iesu<BR><FONT size=2>53</FONT>&nbsp;&nbsp;et depositum involvit sindone et posuit eum in monumento exciso in quo nondum quisquam positus fuerat<BR><FONT size=2>54</FONT>&nbsp;&nbsp;et dies erat parasceves et sabbatum inlucescebat<BR><FONT size=2>55</FONT>&nbsp;&nbsp;subsecutae autem mulieres quae cum ipso venerant de Galilaea viderunt monumentum et quemadmodum positum erat corpus eius<BR><FONT size=2>56</FONT>&nbsp;&nbsp;et revertentes paraverunt aromata et unguenta et sabbato quidem siluerunt secundum mandatum 
<P><HR>
<P><A NAME="24"></A><B>CAPUT 24</B><P><FONT size=2>1</FONT>&nbsp;&nbsp;una autem sabbati valde diluculo venerunt ad monumentum portantes quae paraverant aromata<BR><FONT size=2>2</FONT>&nbsp;&nbsp;et invenerunt lapidem revolutum a monumento<BR><FONT size=2>3</FONT>&nbsp;&nbsp;et ingressae non invenerunt corpus Domini Iesu<BR><FONT size=2>4</FONT>&nbsp;&nbsp;et factum est dum mente consternatae essent de isto ecce duo viri steterunt secus illas in veste fulgenti<BR><FONT size=2>5</FONT>&nbsp;&nbsp;cum timerent autem et declinarent vultum in terram dixerunt ad illas quid quaeritis viventem cum mortuis<BR><FONT size=2>6</FONT>&nbsp;&nbsp;non est hic sed surrexit recordamini qualiter locutus est vobis cum adhuc in Galilaea esset<BR><FONT size=2>7</FONT>&nbsp;&nbsp;dicens quia oportet Filium hominis tradi in manus hominum peccatorum et crucifigi et die tertia resurgere<BR><FONT size=2>8</FONT>&nbsp;&nbsp;et recordatae sunt verborum eius<BR><FONT size=2>9</FONT>&nbsp;&nbsp;et regressae a monumento nuntiaverunt haec omnia illis undecim et ceteris omnibus<BR><FONT size=2>10</FONT>&nbsp;&nbsp;erat autem Maria Magdalene et Iohanna et Maria Iacobi et ceterae quae cum eis erant quae dicebant ad apostolos haec<BR><FONT size=2>11</FONT>&nbsp;&nbsp;et visa sunt ante illos sicut deliramentum verba ista et non credebant illis<BR><FONT size=2>12</FONT>&nbsp;&nbsp;Petrus autem surgens cucurrit ad monumentum et procumbens videt linteamina sola posita et abiit secum mirans quod factum fuerat<BR><FONT size=2>13</FONT>&nbsp;&nbsp;et ecce duo ex illis ibant ipsa die in castellum quod erat in spatio stadiorum sexaginta ab Hierusalem nomine Emmaus<BR><FONT size=2>14</FONT>&nbsp;&nbsp;et ipsi loquebantur ad invicem de his omnibus quae acciderant<BR><FONT size=2>15</FONT>&nbsp;&nbsp;et factum est dum fabularentur et secum quaererent et ipse Iesus adpropinquans ibat cum illis<BR><FONT size=2>16</FONT>&nbsp;&nbsp;oculi autem illorum tenebantur ne eum agnoscerent<BR><FONT size=2>17</FONT>&nbsp;&nbsp;et ait ad illos qui sunt hii sermones quos confertis ad invicem ambulantes et estis tristes<BR><FONT size=2>18</FONT>&nbsp;&nbsp;et respondens unus cui nomen Cleopas dixit ei tu solus peregrinus es in Hierusalem et non cognovisti quae facta sunt in illa his diebus<BR><FONT size=2>19</FONT>&nbsp;&nbsp;quibus ille dixit quae et dixerunt de Iesu Nazareno qui fuit vir propheta potens in opere et sermone coram Deo et omni populo<BR><FONT size=2>20</FONT>&nbsp;&nbsp;et quomodo eum tradiderunt summi sacerdotum et principes nostri in damnationem mortis et crucifixerunt eum<BR><FONT size=2>21</FONT>&nbsp;&nbsp;nos autem sperabamus quia ipse esset redempturus Israhel et nunc super haec omnia tertia dies hodie quod haec facta sunt<BR><FONT size=2>22</FONT>&nbsp;&nbsp;sed et mulieres quaedam ex nostris terruerunt nos quae ante lucem fuerunt ad monumentum<BR><FONT size=2>23</FONT>&nbsp;&nbsp;et non invento corpore eius venerunt dicentes se etiam visionem angelorum vidisse qui dicunt eum vivere<BR><FONT size=2>24</FONT>&nbsp;&nbsp;et abierunt quidam ex nostris ad monumentum et ita invenerunt sicut mulieres dixerunt ipsum vero non viderunt<BR><FONT size=2>25</FONT>&nbsp;&nbsp;et ipse dixit ad eos o stulti et tardi corde ad credendum in omnibus quae locuti sunt prophetae<BR><FONT size=2>26</FONT>&nbsp;&nbsp;nonne haec oportuit pati Christum et ita intrare in gloriam suam<BR><FONT size=2>27</FONT>&nbsp;&nbsp;et incipiens a Mose et omnibus prophetis interpretabatur illis in omnibus scripturis quae de ipso erant<BR><FONT size=2>28</FONT>&nbsp;&nbsp;et adpropinquaverunt castello quo ibant et ipse se finxit longius ire<BR><FONT size=2>29</FONT>&nbsp;&nbsp;et coegerunt illum dicentes mane nobiscum quoniam advesperascit et inclinata est iam dies et intravit cum illis<BR><FONT size=2>30</FONT>&nbsp;&nbsp;et factum est dum recumberet cum illis accepit panem et benedixit ac fregit et porrigebat illis<BR><FONT size=2>31</FONT>&nbsp;&nbsp;et aperti sunt oculi eorum et cognoverunt eum et ipse evanuit ex oculis eorum<BR><FONT size=2>32</FONT>&nbsp;&nbsp;et dixerunt ad invicem nonne cor nostrum ardens erat in nobis dum loqueretur in via et aperiret nobis scripturas<BR><FONT size=2>33</FONT>&nbsp;&nbsp;et surgentes eadem hora regressi sunt in Hierusalem et invenerunt congregatos undecim et eos qui cum ipsis erant<BR><FONT size=2>34</FONT>&nbsp;&nbsp;dicentes quod surrexit Dominus vere et apparuit Simoni<BR><FONT size=2>35</FONT>&nbsp;&nbsp;et ipsi narrabant quae gesta erant in via et quomodo cognoverunt eum in fractione panis<BR><FONT size=2>36</FONT>&nbsp;&nbsp;dum haec autem loquuntur Iesus stetit in medio eorum et dicit eis pax vobis ego sum nolite timere<BR><FONT size=2>37</FONT>&nbsp;&nbsp;conturbati vero et conterriti existimabant se spiritum videre<BR><FONT size=2>38</FONT>&nbsp;&nbsp;et dixit eis quid turbati estis et cogitationes ascendunt in corda vestra<BR><FONT size=2>39</FONT>&nbsp;&nbsp;videte manus meas et pedes quia ipse ego sum palpate et videte quia spiritus carnem et ossa non habet sicut me videtis habere<BR><FONT size=2>40</FONT>&nbsp;&nbsp;et cum hoc dixisset ostendit eis manus et pedes<BR><FONT size=2>41</FONT>&nbsp;&nbsp;adhuc autem illis non credentibus et mirantibus prae gaudio dixit habetis hic aliquid quod manducetur<BR><FONT size=2>42</FONT>&nbsp;&nbsp;at illi obtulerunt ei partem piscis assi et favum mellis<BR><FONT size=2>43</FONT>&nbsp;&nbsp;et cum manducasset coram eis sumens reliquias dedit eis<BR><FONT size=2>44</FONT>&nbsp;&nbsp;et dixit ad eos haec sunt verba quae locutus sum ad vos cum adhuc essem vobiscum quoniam necesse est impleri omnia quae scripta sunt in lege Mosi et prophetis et psalmis de me<BR><FONT size=2>45</FONT>&nbsp;&nbsp;tunc aperuit illis sensum ut intellegerent scripturas<BR><FONT size=2>46</FONT>&nbsp;&nbsp;et dixit eis quoniam sic scriptum est et sic oportebat Christum pati et resurgere a mortuis die tertia<BR><FONT size=2>47</FONT>&nbsp;&nbsp;et praedicari in nomine eius paenitentiam et remissionem peccatorum in omnes gentes incipientibus ab Hierosolyma<BR><FONT size=2>48</FONT>&nbsp;&nbsp;vos autem estis testes horum<BR><FONT size=2>49</FONT>&nbsp;&nbsp;et ego mitto promissum Patris mei in vos vos autem sedete in civitate quoadusque induamini virtutem ex alto<BR><FONT size=2>50</FONT>&nbsp;&nbsp;eduxit autem eos foras in Bethaniam et elevatis manibus suis benedixit eis<BR><FONT size=2>51</FONT>&nbsp;&nbsp;et factum est dum benediceret illis recessit ab eis et ferebatur in caelum<BR><FONT size=2>52</FONT>&nbsp;&nbsp;et ipsi adorantes regressi sunt in Hierusalem cum gaudio magno<BR><FONT size=2>53</FONT>&nbsp;&nbsp;et erant semper in templo laudantes et benedicentes Deum amen 

<P>
<HR><HR>
<TABLE BORDER=0 CELLSPACING=15 CELLPADDING=0 ALIGN=CENTER>
<TR>
	<TD><A HREF="http://www.thelatinlibrary.com/bible.html">The Bible</A>
	<TD><A HREF="http://www.thelatinlibrary.com/index">The Latin Library</A>
	<TD><A HREF="http://www.thelatinlibrary.com/classics">The Classics Page</A>
</TABLE>
</BODY></HTML>
