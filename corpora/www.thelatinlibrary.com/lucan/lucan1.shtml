<html>
	<head>
		<title>
			Lucan Liber I
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>M. ANNAEI LVCANI BELLI CIVILIS LIBER PRIMVS
</p>

<p class=border></P>

<p>
Bella per Emathios plus quam ciuilia campos<br>iusque datum sceleri canimus, populumque potentem<br>in sua uictrici conuersum uiscera dextra<br>cognatasque acies, et rupto foedere regni<br>certatum totis concussi uiribus orbis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>in commune nefas, infestisque obuia signis<br>signa, pares aquilas et pila minantia pilis.<br>&nbsp;&nbsp;&nbsp;&nbsp;&nbsp;&nbsp;quis furor, o ciues, quae tanta licentia ferri?<br>gentibus inuisis Latium praebere cruorem<br>cumque superba foret Babylon spolianda tropaeis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>Ausoniis umbraque erraret Crassus inulta<br>bella geri placuit nullos habitura triumphos?<br>heu, quantum terrae potuit pelagique parari<br>hoc quem ciuiles hauserunt sanguine dextrae,<br>unde uenit Titan et nox ubi sidera condit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>quaque dies medius flagrantibus aestuat horis<br>et qua bruma rigens ac nescia uere remitti<br>astringit Scythico glacialem frigore pontum!<br>sub iuga iam Seres, iam barbarus isset Araxes<br>et gens siqua iacet nascenti conscia Nilo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>tum, si tantus amor belli tibi, Roma, nefandi,<br>totum sub Latias leges cum miseris orbem,<br>in te uerte manus: nondum tibi defuit hostis.<br>at nunc semirutis pendent quod moenia tectis<br>urbibus Italiae lapsisque ingentia muris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>saxa iacent nulloque domus custode tenentur<br>rarus et antiquis habitator in urbibus errat,<br>horrida quod dumis multosque inarata per annos<br>Hesperia est desuntque manus poscentibus aruis,<br>non tu, Pyrrhe ferox, nec tantis cladibus auctor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br>Poenus erit: nulli penitus descendere ferro<br>contigit; alta sedent ciuilis uolnera dextrae.<br>&nbsp;&nbsp;&nbsp;&nbsp;&nbsp;&nbsp;quod si non aliam uenturo fata Neroni<br>inuenere uiam magnoque aeterna parantur<br>regna deis caelumque suo seruire Tonanti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br>non nisi saeuorum potuit post bella gigantum,<br>iam nihil, o superi, querimur; scelera ipsa nefasque<br>hac mercede placent. diros Pharsalia campos<br>inpleat et Poeni saturentur sanguine manes,<br>ultima funesta concurrant proelia Munda,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br>his, Caesar, Perusina fames Mutinaeque labores<br>accedant fatis et quas premit aspera classes<br>Leucas et ardenti seruilia bella sub Aetna,<br>multum Roma tamen debet ciuilibus armis<br>quod tibi res acta est. te, cum statione peracta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br>astra petes serus, praelati regia caeli<br>excipiet gaudente polo: seu sceptra tenere<br>seu te flammigeros Phoebi conscendere currus<br>telluremque nihil mutato sole timentem<br>igne uago lustrare iuuet, tibi numine ab omni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br>cedetur, iurisque tui natura relinquet<br>quis deus esse uelis, ubi regnum ponere mundi.<br>sed neque in Arctoo sedem tibi legeris orbe<br>nec polus auersi calidus qua uergitur Austri,<br>unde tuam uideas obliquo sidere Romam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><br>aetheris inmensi partem si presseris unam,<br>sentiet axis onus. librati pondera caeli<br>orbe tene medio; pars aetheris illa sereni<br>tota uacet nullaeque obstent a Caesare nubes.<br>tum genus humanum positis sibi consulat armis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br>inque uicem gens omnis amet; pax missa per orbem<br>ferrea belligeri conpescat limina Iani.<br>sed mihi iam numen; nec, si te pectore uates<br>accipio, Cirrhaea uelim secreta mouentem<br>sollicitare deum Bacchumque auertere Nysa:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><br>tu satis ad uires Romana in carmina dandas.<br>&nbsp;&nbsp;&nbsp;&nbsp;&nbsp;&nbsp;fert animus causas tantarum expromere rerum,<br>inmensumque aperitur opus, quid in arma furentem<br>inpulerit populum, quid pacem excusserit orbi.<br>inuida fatorum series summisque negatum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</span><br>stare diu nimioque graues sub pondere lapsus<br>nec se Roma ferens. sic, cum conpage soluta<br>saecula tot mundi suprema coegerit hora<br>antiquum repetens iterum chaos, [omnia mixtis<br>sidera sideribus concurrent,] ignea pontum &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</span><br>astra petent, tellus extendere litora nolet<br>excutietque fretum, fratri contraria Phoebe<br>ibit et obliquum bigas agitare per orbem<br>indignata diem poscet sibi, totaque discors<br>machina diuolsi turbabit foedera mundi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span><br>in se magna ruunt: laetis hunc numina rebus<br>crescendi posuere modum. nec gentibus ullis<br>commodat in populum terrae pelagique potentem<br>inuidiam Fortuna suam. tu causa malorum<br>facta tribus dominis communis, Roma, nec umquam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span><br>in turbam missi feralia foedera regni.<br>o male concordes nimiaque cupidine caeci,<br>quid miscere iuuat uires orbemque tenere<br>in medio? dum terra fretum terramque leuabit<br>aer et longi uoluent Titana labores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><br>noxque diem caelo totidem per signa sequetur,<br>nulla fides regni sociis, omnisque potestas<br>inpatiens consortis erit. nec gentibus ullis<br>credite nec longe fatorum exempla petantur:<br>fraterno primi maduerunt sanguine muri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><br>nec pretium tanti tellus pontusque furoris<br>tunc erat: exiguum dominos commisit asylum.<br>&nbsp;&nbsp;&nbsp;&nbsp;&nbsp;&nbsp;temporis angusti mansit concordia discors<br>paxque fuit non sponte ducum; nam sola futuri<br>Crassus erat belli medius mora. qualiter undas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">100</span><br>qui secat et geminum gracilis mare separat Isthmos<br>nec patitur conferre fretum, si terra recedat,<br>Ionium Aegaeo frangat mare, sic, ubi saeua<br>arma ducum dirimens miserando funere Crassus<br>Assyrias Latio maculauit sanguine Carrhas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">105</span><br>Parthica Romanos soluerunt damna furores.<br>plus illa uobis acie, quam creditis, actum est,<br>Arsacidae: bellum uictis ciuile dedistis.<br>diuiditur ferro regnum, populique potentis,<br>quae mare, quae terras, quae totum possidet orbem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">110</span><br>non cepit fortuna duos. nam pignora iuncti<br>sanguinis et diro ferales omine taedas<br>abstulit ad manes Parcarum Iulia saeua<br>intercepta manu. quod si tibi fata dedissent<br>maiores in luce moras, tu sola furentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">115</span><br>inde uirum poteras atque hinc retinere parentem<br>armatasque manus excusso iungere ferro,<br>ut generos soceris mediae iunxere Sabinae.<br>morte tua discussa fides bellumque mouere<br>permissum ducibus. stimulos dedit aemula uirtus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">120</span><br>tu, noua ne ueteres obscurent acta triumphos<br>et uictis cedat piratica laurea Gallis,<br>Magne, times; te iam series ususque laborum<br>erigit inpatiensque loci fortuna secundi;<br>nec quemquam iam ferre potest Caesarue priorem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">125</span><br>Pompeiusue parem. quis iustius induit arma<br>scire nefas: magno se iudice quisque tuetur;<br>uictrix causa deis placuit sed uicta Catoni.<br>nec coiere pares. alter uergentibus annis<br>in senium longoque togae tranquillior usu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">130</span><br>dedidicit iam pace ducem, famaeque petitor<br>multa dare in uolgus, totus popularibus auris<br>inpelli plausuque sui gaudere theatri,<br>nec reparare nouas uires, multumque priori<br>credere fortunae. stat magni nominis umbra,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">135</span><br>qualis frugifero quercus sublimis in agro<br>exuuias ueteris populi sacrataque gestans<br>dona ducum nec iam ualidis radicibus haerens<br>pondere fixa suo est, nudosque per aera ramos<br>effundens trunco, non frondibus, efficit umbram,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">140</span><br>et quamuis primo nutet casura sub Euro,<br>tot circum siluae firmo se robore tollant,<br>sola tamen colitur. sed non in Caesare tantum<br>nomen erat nec fama ducis, sed nescia uirtus<br>stare loco, solusque pudor non uincere bello.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">145</span><br>acer et indomitus, quo spes quoque ira uocasset,<br>ferre manum et numquam temerando parcere ferro,<br>successus urguere suos, instare fauori<br>numinis, inpellens quidquid sibi summa petenti<br>obstaret gaudensque uiam fecisse ruina,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">150</span><br>qualiter expressum uentis per nubila fulmen<br>aetheris inpulsi sonitu mundique fragore<br>emicuit rupitque diem populosque pauentes<br>terruit obliqua praestringens lumina flamma:<br>in sua templa furit, nullaque exire uetante&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">155</span><br>materia magnamque cadens magnamque reuertens<br>dat stragem late sparsosque recolligit ignes.<br>hae ducibus causae; suberant sed publica belli<br>semina, quae populos semper mersere potentis.<br>namque, ut opes nimias mundo fortuna subacto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">160</span><br>intulit et rebus mores cessere secundis<br>praedaque et hostiles luxum suasere rapinae,<br>non auro tectisue modus, mensasque priores<br>aspernata fames; cultus gestare decoros<br>uix nuribus rapuere mares; fecunda uirorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">165</span><br>paupertas fugitur totoque accersitur orbe<br>quo gens quaeque perit; tum longos iungere fines<br>agrorum, et quondam duro sulcata Camilli<br>uomere et antiquos Curiorum passa ligones<br>longa sub ignotis extendere rura colonis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">170</span><br>non erat is populus quem pax tranquilla iuuaret,<br>quem sua libertas inmotis pasceret armis.<br>inde irae faciles et, quod suasisset egestas,<br>uile nefas, magnumque decus ferroque petendum<br>plus patria potuisse sua, mensuraque iuris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">175</span><br>uis erat: hinc leges et plebis scita coactae<br>et cum consulibus turbantes iura tribuni;<br>hinc rapti fasces pretio sectorque fauoris<br>ipse sui populus letalisque ambitus urbi<br>annua uenali referens certamina Campo;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">180</span><br>hinc usura uorax auidumque in tempora fenus<br>et concussa fides et multis utile bellum.<br>&nbsp;&nbsp;&nbsp;&nbsp;&nbsp;&nbsp;iam gelidas Caesar cursu superauerat Alpes<br>ingentisque animo motus bellumque futurum<br>ceperat. ut uentum est parui Rubiconis ad undas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">185</span><br>ingens uisa duci patriae trepidantis imago<br>clara per obscuram uoltu maestissima noctem<br>turrigero canos effundens uertice crines<br>caesarie lacera nudisque adstare lacertis<br>et gemitu permixta loqui: 'quo tenditis ultra?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">190</span><br>quo fertis mea signa, uiri? si iure uenitis,<br>si ciues, huc usque licet.' tum perculit horror<br>membra ducis, riguere comae gressumque coercens<br>languor in extrema tenuit uestigia ripa.<br>mox ait 'o magnae qui moenia prospicis urbis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">195</span><br>Tarpeia de rupe Tonans Phrygiique penates<br>gentis Iuleae et rapti secreta Quirini<br>et residens celsa Latiaris Iuppiter Alba<br>Vestalesque foci summique o numinis instar<br>Roma, faue coeptis. non te furialibus armis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">200</span><br>persequor: en, adsum uictor terraque marique<br>Caesar, ubique tuus (liceat modo, nunc quoque) miles.<br>ille erit ille nocens, qui me tibi fecerit hostem.'<br>inde moras soluit belli tumidumque per amnem<br>signa tulit propere: sicut squalentibus aruis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">205</span><br>aestiferae Libyes uiso leo comminus hoste<br>subsedit dubius, totam dum colligit iram;<br>mox, ubi se saeuae stimulauit uerbere caudae<br>erexitque iubam et uasto graue murmur hiatu<br>infremuit, tum torta leuis si lancea Mauri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">210</span><br>haereat aut latum subeant uenabula pectus,<br>per ferrum tanti securus uolneris exit.<br>&nbsp;&nbsp;&nbsp;&nbsp;&nbsp;&nbsp;fonte cadit modico paruisque inpellitur undis<br>puniceus Rubicon, cum feruida canduit aestas,<br>perque imas serpit ualles et Gallica certus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">215</span><br>limes ab Ausoniis disterminat arua colonis.<br>tum uires praebebat hiemps atque auxerat undas<br>tertia iam grauido pluuialis Cynthia cornu<br>et madidis Euri resolutae flatibus Alpes.<br>primus in obliquum sonipes opponitur amnem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">220</span><br>excepturus aquas; molli tum cetera rumpit<br>turba uado faciles iam fracti fluminis undas.<br>Caesar, ut aduersam superato gurgite ripam<br>attigit, Hesperiae uetitis et constitit aruis,<br>'hic' ait 'hic pacem temerataque iura relinquo;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">225</span><br>te, Fortuna, sequor. procul hinc iam foedera sunto;<br>credidimus satis &lt;his&gt;, utendum est iudice bello.'<br>sic fatus noctis tenebris rapit agmina ductor<br>inpiger, et torto Balearis uerbere fundae<br>ocior et missa Parthi post terga sagitta,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">230</span><br>uicinumque minax inuadit Ariminum, et ignes<br>solis Lucifero fugiebant astra relicto.<br>iamque dies primos belli uisura tumultus<br>exoritur; sed sponte deum, seu turbidus Auster<br>inpulerat, maestam tenuerunt nubila lucem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">235</span><br>constitit ut capto iussus deponere miles<br>signa foro, stridor lituum clangorque tubarum<br>non pia concinuit cum rauco classica cornu.<br>rupta quies populi, stratisque excita iuuentus<br>deripuit sacris adfixa penatibus arma&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">240</span><br>quae pax longa dabat: nuda iam crate fluentis<br>inuadunt clipeos curuataque cuspide pila<br>et scabros nigrae morsu robiginis enses.<br>ut notae fulsere aquilae Romanaque signa<br>et celsus medio conspectus in agmine Caesar,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">245</span><br>deriguere metu, gelidos pauor occupat artus,<br>et tacito mutos uoluunt in pectore questus.<br>'o male uicinis haec moenia condita Gallis,<br>o tristi damnata loco! pax alta per omnes<br>et tranquilla quies populos: nos praeda furentum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">250</span><br>primaque castra sumus. melius, Fortuna, dedisses<br>orbe sub Eoo sedem gelidaque sub Arcto<br>errantisque domos, Latii quam claustra tueri.<br>nos primi Senonum motus Cimbrumque ruentem<br>uidimus et Martem Libyes cursumque furoris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">255</span><br>Teutonici: quotiens Romam fortuna lacessit,<br>hac iter est bellis.' gemitu sic quisque latenti,<br>non ausus timuisse palam: uox nulla dolori<br>credita, sed quantum, uolucres cum bruma coercet,<br>rura silent, mediusque tacet sine murmure pontus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">260</span><br>tanta quies. noctis gelidas lux soluerat umbras:<br>ecce, faces belli dubiaeque in proelia menti<br>urguentes addunt stimulos cunctasque pudoris<br>rumpunt fata moras: iustos Fortuna laborat<br>esse ducis motus et causas inuenit armis. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">265</span><br>expulit ancipiti discordes urbe tribunos<br>uicto iure minax iactatis curia Gracchis.<br>hos iam mota ducis uicinaque signa petentes<br>audax uenali comitatur Curio lingua,<br>uox quondam populi libertatemque tueri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">270</span><br>ausus et armatos plebi miscere potentes.<br>utque ducem uarias uoluentem pectore curas<br>conspexit 'dum uoce tuae potuere iuuari,<br>Caesar,' ait 'partes, quamuis nolente senatu<br>traximus imperium, tum cum mihi rostra tenere&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">275</span><br>ius erat et dubios in te transferre Quirites.<br>at postquam leges bello siluere coactae<br>pellimur e patriis laribus patimurque uolentes<br>exilium: tua nos faciet uictoria ciues.<br>dum trepidant nullo firmatae robore partes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">280</span><br>tolle moras: semper nocuit differre paratis.<br>[par labor atque metus pretio maiore petuntur.]<br>bellantem geminis tenuit te Gallia lustris,<br>pars quota terrarum! facili si proelia pauca<br>gesseris euentu, tibi Roma subegerit orbem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">285</span><br>nunc neque te longi remeantem pompa triumphi<br>excipit aut sacras poscunt Capitolia laurus:<br>liuor edax tibi cuncta negat, gentesque subactas<br>uix inpune feres. socerum depellere regno<br>decretum genero est: partiri non potes orbem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">290</span><br>solus habere potes.' sic postquam fatus, et ipsi<br>in bellum prono tantum tamen addidit irae<br>accenditque ducem, quantum clamore iuuatur<br>Eleus sonipes, quamuis iam carcere clauso<br>inmineat foribus pronusque repagula laxet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">295</span><br>conuocat armatos extemplo ad signa maniplos,<br>utque satis trepidum turba coeunte tumultum<br>conposuit uoltu dextraque silentia iussit<br>'bellorum o socii, qui mille pericula Martis<br>mecum' ait 'experti decimo iam uincitis anno,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">300</span><br>hoc cruor Arctois meruit diffusus in aruis<br>uolneraque et mortes hiemesque sub Alpibus actae?<br>non secus ingenti bellorum Roma tumultu<br>concutitur, quam si Poenus transcenderit Alpes<br>Hannibal: inplentur ualidae tirone cohortes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">305</span><br>in classem cadit omne nemus, terraque marique<br>iussus Caesar agi. quid, si mihi signa iacerent<br>Marte sub aduerso ruerentque in terga feroces<br>Gallorum populi? nunc, cum fortuna secundis<br>mecum rebus agat superique ad summa uocantes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">310</span><br>temptamur. ueniat longa dux pace solutus<br>milite cum subito partesque in bella togatae<br>Marcellusque loquax et nomina uana Catones.<br>scilicet extremi Pompeium emptique clientes<br>continuo per tot satiabunt tempora regno?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">315</span><br>ille reget currus nondum patientibus annis,<br>ille semel raptos numquam dimittet honores?<br>quid iam rura querar totum suppressa per orbem<br>ac iussam seruire famem? quis castra timenti<br>nescit mixta foro, gladii cum triste micantes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">320</span><br>iudicium insolita trepidum cinxere corona<br>atque auso medias perrumpere milite leges<br>Pompeiana reum clauserunt signa Milonem?<br>nunc quoque, ne lassum teneat priuata senectus,<br>bella nefanda parat suetus ciuilibus armis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">325</span><br>et docilis Sullam scelerum uicisse magistrum.<br>utque ferae tigres numquam posuere furorem,<br>quas, nemore Hyrcano matrum dum lustra secuntur,<br>altus caesorum pauit cruor armentorum,<br>sic et Sullanum solito tibi lambere ferrum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">330</span><br>durat, magne, sitis. nullus semel ore receptus<br>pollutas patitur sanguis mansuescere fauces.<br>quem tamen inueniet tam longa potentia finem?<br>quis scelerum modus est? ex hoc iam te, inprobe, regno<br>ille tuus saltem doceat descendere Sulla.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">335</span><br>post Cilicasne uagos et lassi Pontica regis<br>proelia barbarico uix consummata ueneno<br>ultima Pompeio dabitur prouincia Caesar,<br>quod non uictrices aquilas deponere iussus<br>paruerim? mihi si merces erepta laborum est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">340</span><br>his saltem longi non cum duce praemia belli<br>reddantur; miles sub quolibet iste triumphet.<br>conferet exanguis quo se post bella senectus?<br>quae sedes erit emeritis? quae rura dabuntur<br>quae noster ueteranus aret, quae moenia fessis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">345</span><br>an melius fient piratae, Magne, coloni?<br>tollite iam pridem uictricia tollite signa:<br>uiribus utendum est quas fecimus. arma tenenti<br>omnia dat, qui iusta negat. nec numina derunt;<br>nam neque praeda meis neque regnum quaeritur armis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">350</span><br>detrahimus dominos urbi seruire paratae.'<br>&nbsp;&nbsp;&nbsp;&nbsp;&nbsp;&nbsp;dixerat; at dubium non claro murmure uolgus<br>secum incerta fremit. pietas patriique penates<br>quamquam caede feras mentes animosque tumentes<br>frangunt; sed diro ferri reuocantur amore&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">355</span><br>ductorisque metu. summi tum munera pili<br>Laelius emeritique gerens insignia doni,<br>seruati ciuis referentem praemia quercum,<br>'si licet,' exclamat 'Romani maxime rector<br>nominis, et ius est ueras expromere uoces,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">360</span><br>quod tam lenta tuas tenuit patientia uires<br>conquerimur. deratne tibi fiducia nostri?<br>dum mouet haec calidus spirantia corpora sanguis<br>et dum pila ualent fortes torquere lacerti,<br>degenerem patiere togam regnumque senatus? &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">365</span><br>usque adeo miserum est ciuili uincere bello?<br>duc age per Scythiae populos, per inhospita Syrtis<br>litora, per calidas Libyae sitientis harenas:<br>haec manus, ut uictum post terga relinqueret orbem,<br>Oceani tumidas remo conpescuit undas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">370</span><br>fregit et Arctoo spumantem uertice Rhenum:<br>iussa sequi tam posse mihi quam uelle necesse est.<br>nec ciuis meus est, in quem tua classica, Caesar,<br>audiero. per signa decem felicia castris<br>perque tuos iuro quocumque ex hoste triumphos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">375</span><br>pectore si fratris gladium iuguloque parentis<br>condere me iubeas plenaeque in uiscera partu<br>coniugis, inuita peragam tamen omnia dextra;<br>si spoliare deos ignemque inmittere templis,<br>numina miscebit castrensis flamma monetae;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">380</span><br>castra super Tusci si ponere Thybridis undas,<br>Hesperios audax ueniam metator in agros.<br>tu quoscumque uoles in planum effundere muros,<br>his aries actus disperget saxa lacertis,<br>illa licet, penitus tolli quam iusseris urbem, &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">385</span><br>Roma sit.' his cunctae simul adsensere cohortes<br>elatasque alte, quaecumque ad bella uocaret,<br>promisere manus. it tantus ad aethera clamor,<br>quantus, piniferae Boreas cum Thracius Ossae<br>rupibus incubuit, curuato robore pressae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">390</span><br>fit sonus aut rursus redeuntis in aethera siluae.<br>&nbsp;&nbsp;&nbsp;&nbsp;&nbsp;&nbsp;Caesar, ut acceptum tam prono milite bellum<br>fataque ferre uidet, nequo languore moretur<br>fortunam, sparsas per Gallica rura cohortes<br>euocat et Romam motis petit undique signis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">395</span><br>deseruere cauo tentoria fixa Lemanno<br>castraque quae Vosegi curuam super ardua ripam<br>pugnaces pictis cohibebant Lingonas armis.<br>hi uada liquerunt Isarae, qui, gurgite ductus<br>per tam multa suo, famae maioris in amnem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">400</span><br>lapsus ad aequoreas nomen non pertulit undas.<br>soluuntur flaui longa statione Ruteni;<br>mitis Atax Latias gaudet non ferre carinas<br>finis et Hesperiae, promoto limite, Varus;<br>quaque sub Herculeo sacratus nomine portus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">405</span><br>urguet rupe caua pelagus: non Corus in illum<br>ius habet aut Zephyrus, solus sua litora turbat<br>Circius et tuta prohibet statione Monoeci:<br>quaque iacet litus dubium quod terra fretumque<br>uindicat alternis uicibus, cum funditur ingens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">410</span><br>Oceanus uel cum refugis se fluctibus aufert.<br>uentus ab extremo pelagus sic axe uolutet<br>destituatque ferens, an sidere mota secundo<br>Tethyos unda uagae lunaribus aestuet horis,<br>flammiger an Titan, ut alentes hauriat undas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">415</span><br>erigat Oceanum fluctusque ad sidera ducat,<br>quaerite, quos agitat mundi labor; at mihi semper<br>tu, quaecumque moues tam crebros causa meatus,<br>ut superi uoluere, late. tum rura Nemetis<br>qui tenet et ripas Atyri, qua litore curuo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">420</span><br>molliter admissum claudit Tarbellicus aequor,<br>signa mouet, gaudetque amoto Santonus hoste<br>et Biturix longisque leues Suessones in armis,<br>optimus excusso Leucus Remusque lacerto,<br>optima gens flexis in gyrum Sequana frenis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">425</span><br>et docilis rector monstrati Belga couinni,<br>Aruernique, ausi Latio se fingere fratres<br>sanguine ab Iliaco populi, nimiumque rebellis<br>Neruius et caesi pollutus foedere Cottae,<br>et qui te laxis imitantur, Sarmata, bracis &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">430</span><br>Vangiones, Batauique truces, quos aere recuruo<br>stridentes acuere tubae; qua Cinga pererrat<br>gurgite, qua Rhodanus raptum uelocibus undis<br>in mare fert Ararim, qua montibus ardua summis<br>gens habitat cana pendentes rupe Cebennas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">435</span><br>tu quoque laetatus conuerti proelia, Treuir,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">441</span><br>et nunc tonse Ligur, quondam per colla decore<br>crinibus effusis toti praelate Comatae,<br>et quibus inmitis placatur sanguine diro<br>Teutates horrensque feris altaribus Esus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">445</span><br>et Taranis Scythicae non mitior ara Dianae.<br>uos quoque, qui fortes animas belloque peremptas<br>laudibus in longum uates dimittitis aeuum,<br>plurima securi fudistis carmina, Bardi.<br>et uos barbaricos ritus moremque sinistrum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">450</span><br>sacrorum, Dryadae, positis repetistis ab armis.<br>solis nosse deos et caeli numina uobis<br>aut solis nescire datum; nemora alta remotis<br>incolitis lucis; uobis auctoribus umbrae<br>non tacitas Erebi sedes Ditisque profundi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">455</span><br>pallida regna petunt: regit idem spiritus artus<br>orbe alio; longae, canitis si cognita, uitae<br>mors media est. certe populi quos despicit Arctos<br>felices errore suo, quos ille timorum<br>maximus haut urguet leti metus. inde ruendi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">460</span><br>in ferrum mens prona uiris animaeque capaces<br>mortis, et ignauum rediturae parcere uitae.<br>et uos, crinigeros Belgis arcere Caycos<br>oppositi, petitis Romam Rhenique feroces<br>deseritis ripas et apertum gentibus orbem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">465</span><br>&nbsp;&nbsp;&nbsp;&nbsp;&nbsp;&nbsp;Caesar, ut inmensae conlecto robore uires<br>audendi maiora fidem fecere, per omnem<br>spargitur Italiam uicinaque moenia conplet.<br>uana quoque ad ueros accessit fama timores<br>inrupitque animos populi clademque futuram&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">470</span><br>intulit et uelox properantis nuntia belli<br>innumeras soluit falsa in praeconia linguas.<br>est qui tauriferis ubi se Meuania campis<br>explicat audaces ruere in certamina turmas<br>adferat, et qua Nar Tiberino inlabitur amni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">475</span><br>barbaricas saeui discurrere Caesaris alas;<br>ipsum omnes aquilas conlataque signa ferentem<br>agmine non uno densisque incedere castris.<br>nec qualem meminere uident: maiorque ferusque<br>mentibus occurrit uictoque inmanior hoste.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">480</span><br>hunc inter Rhenum populos Albimque iacentes<br>finibus Arctois patriaque a sede reuolsos<br>pone sequi, iussamque feris a gentibus urbem<br>Romano spectante rapi. sic quisque pauendo<br>dat uires famae, nulloque auctore malorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">485</span><br>quae finxere timent. nec solum uolgus inani<br>percussum terrore pauet, sed curia et ipsi<br>sedibus exiluere patres, inuisaque belli<br>consulibus fugiens mandat decreta senatus.<br>tum, quae tuta petant et quae metuenda relinquant&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">490</span><br>incerti, quo quemque fugae tulit impetus urguent<br>praecipitem populum, serieque haerentia longa<br>agmina prorumpunt. credas aut tecta nefandas<br>corripuisse faces aut iam quatiente ruina<br>nutantes pendere domos, sic turba per urbem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">495</span><br>praecipiti lymphata gradu, uelut unica rebus<br>spes foret adflictis patrios excedere muros,<br>inconsulta ruit. qualis, cum turbidus Auster<br>reppulit a Libycis inmensum Syrtibus aequor<br>fractaque ueliferi sonuerunt pondera mali,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">500</span><br>desilit in fluctus deserta puppe magister<br>nauitaque et nondum sparsa conpage carinae<br>naufragium sibi quisque facit, sic urbe relicta<br>in bellum fugitur. nullum iam languidus aeuo<br>eualuit reuocare parens coniunxue maritum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">505</span><br>fletibus, aut patrii, dubiae dum uota salutis<br>conciperent, tenuere lares; nec limine quisquam<br>haesit et extremo tunc forsitan urbis amatae<br>plenus abit uisu: ruit inreuocabile uolgus.<br>o faciles dare summa deos eademque tueri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">510</span><br>difficiles! urbem populis uictisque frequentem<br>gentibus et generis, coeat si turba, capacem<br>humani facilem uenturo Caesare praedam<br>ignauae liquere manus. cum pressus ab hoste<br>clauditur externis miles Romanus in oris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">515</span><br>effugit exiguo nocturna pericula uallo,<br>et subitus rapti munimine caespitis agger<br>praebet securos intra tentoria somnos:<br>tu tantum audito bellorum nomine, Roma,<br>desereris; nox una tuis non credita muris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">520</span><br>danda tamen uenia est tantorum danda pauorum:<br>Pompeio fugiente timent. tum, nequa futuri<br>spes saltem trepidas mentes leuet, addita fati<br>peioris manifesta fides, superique minaces<br>prodigiis terras inplerunt, aethera, pontum. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">525</span><br>ignota obscurae uiderunt sidera noctes<br>ardentemque polum flammis caeloque uolantes<br>obliquas per inane faces crinemque timendi<br>sideris et terris mutantem regna cometen.<br>fulgura fallaci micuerunt crebra sereno,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">530</span><br>et uarias ignis denso dedit aere formas,<br>nunc iaculum longo, nunc sparso lumine lampas.<br>emicuit caelo tacitum sine nubibus ullis<br>fulmen et Arctois rapiens de partibus ignem<br>percussit Latiare caput, stellaeque minores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">535</span><br>per uacuum solitae noctis decurrere tempus<br>in medium uenere diem, cornuque coacto<br>iam Phoebe toto fratrem cum redderet orbe<br>terrarum subita percussa expalluit umbra.<br>ipse caput medio Titan cum ferret Olympo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">540</span><br>condidit ardentis atra caligine currus<br>inuoluitque orbem tenebris gentesque coegit<br>desperare diem; qualem fugiente per ortus<br>sole Thyesteae noctem duxere Mycenae.<br>ora ferox Siculae laxauit Mulciber Aetnae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">545</span><br>nec tulit in caelum flammas sed uertice prono<br>ignis in Hesperium cecidit latus. atra Charybdis<br>sanguineum fundo torsit mare; flebile saeui<br>latrauere canes. Vestali raptus ab ara<br>ignis, et ostendens confectas flamma Latinas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">550</span><br>scinditur in partes geminoque cacumine surgit<br>Thebanos imitata rogos. tum cardine tellus<br>subsedit, ueteremque iugis nutantibus Alpes<br>discussere niuem. Tethys maioribus undis<br>Hesperiam Calpen summumque inpleuit Atlanta.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">555</span><br>indigetes fleuisse deos, urbisque laborem<br>testatos sudore Lares, delapsaque templis<br>dona suis, dirasque diem foedasse uolucres<br>accipimus, siluisque feras sub nocte relictis<br>audaces media posuisse cubilia Roma.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">560</span><br>tum pecudum faciles humana ad murmura linguae,<br>monstrosique hominum partus numeroque modoque<br>membrorum, matremque suus conterruit infans;<br>diraque per populum Cumanae carmina uatis<br>uolgantur. tum, quos sectis Bellona lacertis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">565</span><br>saeua mouet, cecinere deos, crinemque rotantes<br>sanguineum populis ulularunt tristia Galli.<br>conpositis plenae gemuerunt ossibus urnae.<br>tum fragor armorum magnaeque per auia uoces<br>auditae nemorum et uenientes comminus umbrae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">570</span><br>quique colunt iunctos extremis moenibus agros<br>diffugiunt: ingens urbem cingebat Erinys<br>excutiens pronam flagranti uertice pinum<br>stridentisque comas, Thebanam qualis Agauen<br>inpulit aut saeui contorsit tela Lycurgi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">575</span><br>Eumenis, aut qualem iussu Iunonis iniquae<br>horruit Alcides uiso iam Dite Megaeram.<br>insonuere tubae et, quanto clamore cohortes<br>miscentur, tantum nox atra silentibus auris<br>edidit. e medio uisi consurgere Campo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">580</span><br>tristia Sullani cecinere oracula manes,<br>tollentemque caput gelidas Anienis ad undas<br>agricolae fracto Marium fugere sepulchro.<br>&nbsp;&nbsp;&nbsp;&nbsp;&nbsp;&nbsp;haec propter placuit Tuscos de more uetusto<br>acciri uates. quorum qui maximus aeuo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">585</span><br>Arruns incoluit desertae moenia Lucae,<br>fulminis edoctus motus uenasque calentis<br>fibrarum et monitus errantis in aere pinnae,<br>monstra iubet primum quae nullo semine discors<br>protulerat natura rapi sterilique nefandos &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">590</span><br>ex utero fetus infaustis urere flammis.<br>mox iubet et totam pauidis a ciuibus urbem<br>ambiri et festo purgantes moenia lustro<br>longa per extremos pomeria cingere fines<br>pontifices, sacri quibus est permissa potestas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">595</span><br>turba minor ritu sequitur succincta Gabino,<br>Vestalemque chorum ducit uittata sacerdos<br>Troianam soli cui fas uidisse Mineruam.<br>tum, qui fata deum secretaque carmina seruant<br>et lotam paruo reuocant Almone Cybeben,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">600</span><br>et doctus uolucres augur seruare sinistras<br>septemuirque epulis festus Titiique sodales<br>et Salius laeto portans ancilia collo<br>et tollens apicem generoso uertice flamen.<br>dumque illi effusam longis anfractibus urbem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">605</span><br>circumeunt Arruns dispersos fulminis ignes<br>colligit et terrae maesto cum murmure condit<br>datque locis numen; sacris tunc admouet aris<br>electa ceruice marem. iam fundere Bacchum<br>coeperat obliquoque molas inducere cultro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">610</span><br>inpatiensque diu non grati uictima sacri,<br>cornua succincti premerent cum torua ministri,<br>deposito uictum praebebat poplite collum.<br>nec cruor emicuit solitus, sed uolnere laxo<br>diffusum rutilo dirum pro sanguine uirus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">615</span><br>palluit attonitus sacris feralibus Arruns<br>atque iram superum raptis quaesiuit in extis.<br>terruit ipse color uatem; nam pallida taetris<br>uiscera tincta notis gelidoque infecta cruore<br>plurimus asperso uariabat sanguine liuor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">620</span><br>cernit tabe iecur madidum, uenasque minaces<br>hostili de parte uidet. pulmonis anheli<br>fibra latet, paruusque secat uitalia limes.<br>cor iacet, et saniem per hiantis uiscera rimas<br>emittunt, produntque suas omenta latebras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">625</span><br>quodque nefas nullis inpune apparuit extis,<br>ecce, uidet capiti fibrarum increscere molem<br>alterius capitis. pars aegra et marcida pendet,<br>pars micat et celeri uenas mouet inproba pulsu.<br>his ubi concepit magnorum fata malorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">630</span><br>exclamat 'uix fas, superi, quaecumque mouetis,<br>prodere me populis; nec enim tibi, summe, litaui,<br>Iuppiter, hoc sacrum, caesique in pectora tauri<br>inferni uenere dei. non fanda timemus,<br>sed uenient maiora metu. di uisa secundent,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">635</span><br>et fibris sit nulla fides, sed conditor artis<br>finxerit ista Tages.' flexa sic omina Tuscus<br>inuoluens multaque tegens ambage canebat.<br>&nbsp;&nbsp;&nbsp;&nbsp;&nbsp;&nbsp;at Figulus, cui cura deos secretaque caeli<br>nosse fuit, quem non stellarum Aegyptia Memphis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">640</span><br>aequaret uisu numerisque &lt;seque&gt;ntibus astra,<br>'aut hic errat' ait 'nulla cum lege per aeuum<br>mundus et incerto discurrunt sidera motu,<br>aut, si fata mouent, urbi generique paratur<br>humano matura lues. terraene dehiscent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">645</span><br>subsidentque urbes, an tollet feruidus aer<br>temperiem? segetes tellus infida negabit,<br>omnis an infusis miscebitur unda uenenis?<br>quod cladis genus, o superi, qua peste paratis<br>saeuitiam? extremi multorum tempus in unum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">650</span><br>conuenere dies. summo si frigida caelo<br>stella nocens nigros Saturni accenderet ignis,<br>Deucalioneos fudisset Aquarius imbres<br>totaque diffuso latuisset in aequore tellus.<br>si saeuum radiis Nemeaeum, Phoebe, Leonem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">655</span><br>nunc premeres, toto fluerent incendia mundo<br>succensusque tuis flagrasset curribus aether.<br>hi cessant ignes. tu, qui flagrante minacem<br>Scorpion incendis cauda chelasque peruris,<br>quid tantum, Gradiue, paras? nam mitis in alto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">660</span><br>Iuppiter occasu premitur, Venerisque salubre<br>sidus hebet, motuque celer Cyllenius haeret,<br>et caelum Mars solus habet. cur signa meatus<br>deseruere suos mundoque obscura feruntur,<br>ensiferi nimium fulget latus Orionis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">665</span><br>inminet armorum rabies, ferrique potestas<br>confundet ius omne manu, scelerique nefando<br>nomen erit uirtus, multosque exibit in annos<br>hic furor. et superos quid prodest poscere finem?<br>cum domino pax ista uenit. duc, Roma, malorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">670</span><br>continuam seriem clademque in tempora multa<br>extrahe ciuili tantum iam libera bello.'<br>&nbsp;&nbsp;&nbsp;&nbsp;&nbsp;&nbsp;terruerant satis haec pauidam praesagia plebem,<br>sed maiora premunt. nam, qualis uertice Pindi<br>Edonis Ogygio decurrit plena Lyaeo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">675</span><br>talis et attonitam rapitur matrona per urbem<br>uocibus his prodens urguentem pectora Phoebum:<br>'quo feror, o Paean? qua me super aethera raptam<br>constituis terra? uideo Pangaea niuosis<br>cana iugis latosque Haemi sub rupe Philippos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">680</span><br>quis furor hic, o Phoebe, doce, quo tela manusque<br>Romanae miscent acies bellumque sine hoste est.<br>quo diuersa feror? primos me ducis in ortus,<br>qua mare Lagei mutatur gurgite Nili:<br>hunc ego, fluminea deformis truncus harena&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">685</span><br>qui iacet, agnosco. dubiam super aequora Syrtim<br>arentemque feror Libyen, quo tristis Enyo<br>transtulit Emathias acies. nunc desuper Alpis<br>nubiferae colles atque aeriam Pyrenen<br>abripimur. patriae sedes remeamus in urbis, &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">690</span><br>inpiaque in medio peraguntur bella senatu.<br>consurgunt partes iterum, totumque per orbem<br>rursus eo. noua da mihi cernere litora ponti<br>telluremque nouam: uidi iam, Phoebe, Philippos.'<br>haec ait, et lasso iacuit deserta furore.
</P>
<div class="footer">
	<p>
		<a href="/lucan.html">Lucan</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY>
</HTML>