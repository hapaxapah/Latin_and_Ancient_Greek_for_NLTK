<html>
	<head>
		<title>
			Lucan Liber II
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>M. ANNAEI LVCANI BELLI CIVILIS LIBER SECVNDVS
</p>

<p class=border></P>

<p>
Iamque irae patuere deum manifestaque belli<br> signa dedit mundus legesque et foedera rerum<br> praescia monstrifero uertit natura tumultu<br> indixitque nefas. cur hanc tibi, rector Olympi,<br> sollicitis uisum mortalibus addere curam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>noscant uenturas ut dira per omina clades?<br> siue parens rerum, cum primum informia regna<br> materiamque rudem flamma cedente recepit,<br> fixit in aeternum causas, qua cuncta coercet<br> se quoque lege tenens, et saecula iussa ferentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>fatorum inmoto diuisit limite mundum,<br> siue nihil positum est, sed fors incerta uagatur<br> fertque refertque uices et habet mortalia casus,<br> sit subitum quodcumque paras; sit caeca futuri<br> mens hominum fati; liceat sperare timenti.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br> &nbsp;&nbsp;&nbsp;&nbsp;&nbsp;ergo, ubi concipiunt quantis sit cladibus orbi<br> constatura fides superum, ferale per urbem<br> iustitium; latuit plebeio tectus amictu<br> omnis honos, nullos comitata est purpura fasces.<br> tum questus tenuere suos magnusque per omnis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>errauit sine uoce dolor. sic funere primo<br> attonitae tacuere domus, cum corpora nondum<br> conclamata iacent nec mater crine soluto<br> exigit ad saeuos famularum bracchia planctus,<br> sed cum membra premit fugiente rigentia uita&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>uoltusque exanimes oculosque in morte minaces,<br> necdum est ille dolor nec iam metus: incubat amens<br> miraturque malum. cultus matrona priores<br> deposuit maestaeque tenent delubra cateruae:<br> hae lacrimis sparsere deos, hae pectora duro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br>adflixere solo, lacerasque in limine sacro<br> attonitae fudere comas uotisque uocari<br> adsuetas crebris feriunt ululatibus aures.<br> nec cunctae summi templo iacuere Tonantis:<br> diuisere deos, et nullis defuit aris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br>inuidiam factura parens. quarum una madentis<br> scissa genas, planctu liuentis atra lacertos,<br> 'nunc', ait 'o miserae, contundite pectora, matres,<br> nunc laniate comas neue hunc differte dolorem<br> et summis seruate malis. nunc flere potestas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br>dum pendet fortuna ducum: cum uicerit alter<br> gaudendum est.' his se stimulis dolor ipse lacessit.<br> nec non bella uiri diuersaque castra petentes<br> effundunt iustas in numina saeua querellas.<br> 'o miserae sortis, quod non in Punica nati&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br>tempora Cannarum fuimus Trebiaeque iuuentus.<br> non pacem petimus, superi: date gentibus iras,<br> nunc urbes excite feras; coniuret in arma<br> mundus, Achaemeniis decurrant Medica Susis<br> agmina, Massageten Scythicus non adliget Hister, &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br>fundat ab extremo flauos Aquilone Suebos<br> Albis et indomitum Rheni caput; omnibus hostes<br> reddite nos populis: ciuile auertite bellum.<br> hinc Dacus, premat inde Getes; occurrat Hiberis<br> alter, ad Eoas hic uertat signa pharetras;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><br>nulla uacet tibi, Roma, manus. uel, perdere nomen<br> si placet Hesperium, superi, conlatus in ignes<br> plurimus ad terram per fulmina decidat aether.<br> saeue parens, utrasque simul partesque ducesque,<br> dum nondum meruere, feri. tantone nouorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br>prouentu scelerum quaerunt uter imperet urbi?<br> uix tanti fuerat ciuilia bella mouere<br> ut neuter.' talis pietas peritura querellas<br> egerit. at miseros angit sua cura parentes,<br> oderuntque grauis uiuacia fata senectae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><br>seruatosque iterum bellis ciuilibus annos.<br> atque aliquis magno quaerens exempla timori<br> 'non alios' inquit 'motus tum fata parabant<br> cum post Teutonicos uictor Libycosque triumphos<br> exul limosa Marius caput abdidit ulua.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</span><br>stagna auidi texere soli laxaeque paludes<br> depositum, Fortuna, tuum; mox uincula ferri<br> exedere senem longusque in carcere paedor.<br> consul et euersa felix moriturus in urbe<br> poenas ante dabat scelerum. mors ipsa refugit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</span><br>saepe uirum, frustraque hosti concessa potestas<br> sanguinis inuisi, primo qui caedis in actu<br> deriguit ferrumque manu torpente remisit.<br> uiderat inmensam tenebroso in carcere lucem<br> terribilisque deos scelerum Mariumque futurum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span><br>audieratque pauens "fas haec contingere non est<br> colla tibi; debet multas hic legibus aeui<br> ante suam mortes: uanum depone furorem."<br> si libet ulcisci deletae funera gentis,<br> hunc, Cimbri, seruate senem. non ille fauore&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span><br>numinis, ingenti superum protectus ab ira,<br> uir ferus et Romam cupienti perdere fato<br> sufficiens. idem pelago delatus iniquo<br> hostilem in terram uacuisque mapalibus actus<br> nuda triumphati iacuit per regna Iugurthae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><br>et Poenos pressit cineres. solacia fati<br> Carthago Mariusque tulit, pariterque iacentes<br> ignouere deis. Libycas ibi colligit iras.<br> ut primum fortuna redit, seruilia soluit<br> agmina, conflato saeuas ergastula ferro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><br>exeruere manus. nulli gestanda dabantur<br> signa ducis, nisi qui scelerum iam fecerat usum<br> adtuleratque in castra nefas. pro fata, quis ille,<br> quis fuit ille dies, Marius quo moenia uictor<br> corripuit, quantoque gradu mors saeua cucurrit!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">100</span><br>nobilitas cum plebe perit, lateque uagatus<br> ensis, et a nullo reuocatum pectore ferrum.<br> stat cruor in templis multaque rubentia caede<br> lubrica saxa madent. nulli sua profuit aetas:<br> non senis extremum piguit uergentibus annis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">105</span><br>praecepisse diem, nec primo in limine uitae<br> infantis miseri nascentia rumpere fata.<br> crimine quo parui caedem potuere mereri?<br> sed satis est iam posse mori. trahit ipse furoris<br> impetus, et uisum lenti quaesisse nocentem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">110</span><br>in numerum pars magna perit, rapuitque cruentus<br> uictor ab ignota uoltus ceruice recisos<br> dum uacua pudet ire manu. spes una salutis<br> oscula pollutae fixisse trementia dextrae.<br> mille licet gladii mortis noua signa sequantur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">115</span><br>degener o populus, uix saecula longa decorum<br> sic meruisse uiris, nedum breue dedecus aeui<br> et uitam dum Sulla redit. cui funera uolgi<br> flere uacet? uix te sparsum per viscera, Baebi,<br> innumeras inter carpentis membra coronae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">120</span><br>discessisse manus, aut te, praesage malorum<br> Antoni, cuius laceris pendentia canis<br> ora ferens miles festae rorantia mensae<br> inposuit. truncos lacerauit Fimbria Crassos;<br> saeua tribunicio maduerunt robora tabo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">125</span><br>te quoque neclectum uiolatae, Scaeuola, Vestae<br> ante ipsum penetrale deae semperque calentis<br> mactauere focos; paruom set fessa senectus<br> sanguinis effudit iugulo flammisque pepercit.<br> septimus haec sequitur repetitis fascibus annus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">130</span><br>ille fuit uitae Mario modus, omnia passo<br> quae peior fortuna potest, atque omnibus uso<br> quae melior, mensoque hominis quid fata paterent.<br> iam quot apud Sacri cecidere cadauera Portum<br> aut Collina tulit stratas quot porta cateruas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">135</span><br>tum cum paene caput mundi rerumque potestas<br> mutauit translata locum, Romanaque Samnis<br> ultra Caudinas sperauit uolnera Furcas!<br> Sulla quoque inmensis accessit cladibus ultor.<br> ille quod exiguum restabat sanguinis urbi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">140</span><br>hausit; dumque nimis iam putria membra recidit<br> excessit medicina modum, nimiumque secuta est,<br> qua morbi duxere, manus. periere nocentes,<br> sed cum iam soli possent superesse nocentes.<br> tum data libertas odiis, resolutaque legum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">145</span><br>frenis ira ruit. non uni cuncta dabantur<br> sed fecit sibi quisque nefas: semel omnia uictor<br> iusserat. infandum domini per uiscera ferrum<br> exegit famulus, nati maduere paterno<br> sanguine, certatum est cui ceruix caesa parentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">150</span><br>cederet, in fratrum ceciderunt praemia fratres.<br> busta repleta fuga, permixtaque uiua sepultis<br> corpora, nec populum latebrae cepere ferarum.<br> hic laqueo fauces elisaque guttura fregit,<br> hic se praecipiti iaculatus pondere dura&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">155</span><br>dissiluit percussus humo, mortesque cruento<br> uictori rapuere suas; hic robora busti<br> exstruit ipse sui necdum omni sanguine fuso<br> desilit in flammas et, dum licet, occupat ignes.<br> colla ducum pilo trepidam gestata per urbem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">160</span><br>et medio congesta foro: cognoscitur illic<br> quidquid ubique iacet. scelerum non Thracia tantum<br> uidit Bistonii stabulis pendere tyranni,<br> postibus Antaei Libye, nec Graecia maerens<br> tot laceros artus Pisaea fleuit in aula.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">165</span><br>cum iam tabe fluunt confusaque tempore multo<br> amisere notas, miserorum dextra parentum<br> colligit et pauido subducit cognita furto.<br> meque ipsum memini, caesi deformia fratris<br> ora rogo cupidum uetitisque inponere flammis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">170</span><br>omnia Sullanae lustrasse cadauera pacis<br> perque omnis truncos, cum qua ceruice recisum<br> conueniat, quaesisse, caput. quid sanguine manes<br> placatos Catuli referam? cum uictima tristis<br> inferias Marius forsan nolentibus umbris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">175</span><br>pendit inexpleto non fanda piacula busto,<br> cum laceros artus aequataque uolnera membris<br> uidimus et toto quamuis in corpore caeso<br> nil animae letale datum, moremque nefandae<br> dirum saeuitiae, pereuntis parcere morti.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">180</span><br>auolsae cecidere manus exsectaque lingua<br> palpitat et muto uacuum ferit aera motu.<br> hic aures, alius spiramina naris aduncae<br> amputat, ille cauis euoluit sedibus orbes<br> ultimaque effodit spectatis lumina membris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">185</span><br>uix erit ulla fides tam saeui criminis, unum<br> tot poenas cepisse caput. sic mole ruinae<br> fracta sub ingenti miscentur pondere membra,<br> nec magis informes ueniunt ad litora trunci<br> qui medio periere freto. quid perdere fructum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">190</span><br>iuuit et, ut uilem, Marii confundere uoltum?<br> ut scelus hoc Sullae caedesque ostensa placeret<br> agnoscendus erat. uidit Fortuna colonos<br> Praenestina suos cunctos simul ense recepto<br> unius populum pereuntem tempore mortis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">195</span><br>tum flos Hesperiae, Latii iam sola iuuentus,<br> concidit et miserae maculauit ouilia Romae.<br> tot simul infesto iuuenes occumbere leto<br> saepe fames pelagique furor subitaeque ruinae<br> aut terrae caelique lues aut bellica clades,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">200</span><br>numquam poena fuit. densi uix agmina uolgi<br> inter et exangues inmissa morte cateruas<br> uictores mouere manus; uix caede peracta<br> procumbunt, dubiaque labant ceruice; sed illos<br> magna premit strages peraguntque cadauera partem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">205</span><br>caedis: uiua graues elidunt corpora trunci.<br> intrepidus tanti sedit securus ab alto<br> spectator sceleris: miseri tot milia uolgi<br> non timuit iussisse mori. congesta recepit<br> omnia Tyrrhenus Sullana cadauera gurges.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">210</span><br>in fluuium primi cecidere, in corpora summi.<br> praecipites haesere rates, et strage cruenta<br> interruptus aquae fluxit prior amnis in aequor,<br> ad molem stetit unda sequens. iam sanguinis alti<br> uis sibi fecit iter campumque effusa per omnem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">215</span><br>praecipitique ruens Tiberina in flumina riuo<br> haerentis adiuuit aquas; nec iam alueus amnem<br> nec retinent ripae, redditque cadauera campo.<br> tandem Tyrrhenas uix eluctatus in undas<br> sanguine caeruleum torrenti diuidit aequor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">220</span><br>hisne salus rerum, felix his Sulla uocari,<br> his meruit tumulum medio sibi tollere Campo?<br> haec rursus patienda manent, hoc ordine belli<br> ibitur, hic stabit ciuilibus exitus armis.<br> quamquam agitant grauiora metus, multumque coitur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">225</span><br>humani generis maiore in proelia damno.<br> exulibus Mariis bellorum maxima merces<br> Roma recepta fuit, nec plus uictoria Sullae<br> praestitit inuisas penitus quam tollere partes:<br> hos alio, Fortuna, uocas, olimque potentes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">230</span><br>concurrunt. neuter ciuilia bella moueret<br> contentus quo Sulla fuit.' sic maesta senectus<br> praeteritique memor flebat metuensque futuri.<br> &nbsp;&nbsp;&nbsp;&nbsp;&nbsp;at non magnanimi percussit pectora Bruti<br> terror et in tanta pauidi formidine motus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">235</span><br>pars populi lugentis erat, set nocte sopora,<br> Parrhasis obliquos Helice cum uerteret axes,<br> atria cognati pulsat non ampla Catonis.<br> inuenit insomni uoluentem publica cura<br> fata uirum casusque urbis cunctisque timentem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">240</span><br>securumque sui, farique his uocibus orsus:<br> 'omnibus expulsae terris olimque fugatae<br> uirtutis iam sola fides, quam turbine nullo<br> excutiet fortuna tibi, tu mente labantem<br> derige me, dubium certo tu robore firma.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">245</span><br>namque alii Magnum uel Caesaris arma sequantur,<br> dux Bruto Cato solus erit. pacemne tueris<br> inconcussa tenens dubio uestigia mundo,<br> an placuit ducibus scelerum populique furentis<br> cladibus inmixtum ciuile absoluere bellum?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">250</span><br>quemque suae rapiunt scelerata in proelia causae:<br> hos polluta domus legesque in pace timendae,<br> hos ferro fugienda fames mundique ruinae<br> permiscenda fides. nullum furor egit in arma;<br> castra petunt magna uicti mercede: tibi uni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">255</span><br>per se bella placent? quid tot durare per annos<br> profuit inmunem corrupti moribus aeui?<br> hoc solum longae pretium uirtutis habebis:<br> accipient alios, facient te bella nocentem.<br> ne tantum, o superi, liceat feralibus armis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">260</span><br>has etiam mouisse manus. nec pila lacertis<br> missa tuis caeca telorum in nube ferentur:<br> ne tanta in cassum uirtus eat, ingeret omnis<br> se belli fortuna tibi. quis nolet in isto<br> ense mori, quamuis alieno uolnere labens,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">265</span><br>et scelus esse tuum? melius tranquilla sine armis<br> otia solus ages, sicut caelestia semper<br> inconcussa suo uoluuntur sidera lapsu.<br> fulminibus propior terrae succenditur aer,<br> imaque telluris uentos tractusque coruscos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">270</span><br>flammarum accipiunt; nubes excedit Olympus.<br> lege deum minimas rerum discordia turbat,<br> pacem magna tenent. quam laetae Caesaris aures<br> accipient tantum uenisse in proelia ciuem!<br> nam praelata suis numquam diuersa dolebit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">275</span><br>castra ducis Magni. nimium placet ipse Catoni,<br> si bellum ciuile placet. pars magna senatus<br> et duce priuato gesturus proelia consul<br> sollicitant proceresque alii; quibus adde Catonem<br> sub iuga Pompei, toto iam liber in orbe&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">280</span><br>solus Caesar erit. quod si pro legibus arma<br> ferre iuuat patriis libertatemque tueri<br> nunc neque Pompei Brutum neque Caesaris hostem,<br> post bellum uictoris habes.' sic fatur; at illi<br> arcano sacras reddit Cato pectore uoces.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">285</span><br>'summum, Brute, nefas ciuilia bella fatemur,<br> sed quo fata trahunt uirtus secura sequetur.<br> crimen erit superis et me fecisse nocentem.<br> sidera quis mundumque uelit spectare cadentem<br> expers ipse metus? quis, cum ruat arduus aether,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">290</span><br>terra labet mixto coeuntis pondere mundi,<br> complossas tenuisse manus? gentesne furorem<br> Hesperium ignotae Romanaque bella sequentur<br> diductique fretis alio sub sidere reges,<br> otia solus agam? procul hunc arcete furorem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">295</span><br>o superi, motura Dahas ut clade Getasque<br> securo me Roma cadat. ceu morte parentem<br> natorum orbatum longum producere funus<br> ad tumulos iubet ipse dolor, iuuat ignibus atris<br> inseruisse manus constructoque aggere busti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">300</span><br>ipsum atras tenuisse faces, non ante reuellar<br> exanimem quam te conplectar, Roma; tuumque<br> nomen, Libertas, et inanem persequar umbram.<br> sic eat: inmites Romana piacula diui<br> plena ferant, nullo fraudemus sanguine bellum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">305</span><br>o utinam caelique deis Erebique liceret<br> hoc caput in cunctas damnatum exponere poenas!<br> deuotum hostiles Decium pressere cateruae:<br> me geminae figant acies, me barbara telis<br> Rheni turba petat, cunctis ego peruius hastis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">310</span><br>excipiam medius totius uolnera belli.<br> hic redimat sanguis populos, hac caede luatur<br> quidquid Romani meruerunt pendere mores.<br> ad iuga cur faciles populi, cur saeua uolentes<br> regna pati pereunt? me solum inuadite ferro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">315</span><br>me frustra leges et inania iura tuentem.<br> hic dabit hic pacem iugulus finemque malorum<br> gentibus Hesperiis: post me regnare uolenti<br> non opus est bello. quin publica signa ducemque<br> Pompeium sequimur? nec, si fortuna fauebit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">320</span><br>hunc quoque totius sibi ius promittere mundi<br> non bene conpertum est: ideo me milite uincat<br> ne sibi se uicisse putet.' sic fatur, et acris<br> irarum mouit stimulos iuuenisque calorem<br> excitat in nimios belli ciuilis amores,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">325</span><br> &nbsp;&nbsp;&nbsp;&nbsp;&nbsp;interea Phoebo gelidas pellente tenebras<br> pulsatae sonuere fores, quas sancta relicto<br> Hortensi maerens inrupit Marcia busto.<br> quondam uirgo toris melioris iuncta mariti,<br> mox, ubi conubii pretium mercesque soluta est&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">330</span><br>tertia iam suboles, alios fecunda penates<br> inpletura datur geminas et sanguine matris<br> permixtura domos; sed, postquam condidit urna<br> supremos cineres, miserando concita uoltu,<br> effusas laniata comas contusaque pectus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">335</span><br>uerberibus crebris cineresque ingesta sepulchri,<br> non aliter placitura uiro, sic maesta profatur:<br> 'dum sanguis inerat, dum uis materna, peregi<br> iussa, Cato, et geminos excepi feta maritos:<br> uisceribus lassis partuque exhausta reuertor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">340</span><br>iam nulli tradenda uiro. da foedera prisci<br> inlibata tori, da tantum nomen inane<br> conubii; liceat tumulo scripsisse "Catonis<br> Marcia", nec dubium longo quaeratur in aeuo<br> mutarim primas expulsa an tradita taedas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">345</span><br>non me laetorum sociam rebusque secundis<br> accipis: in curas uenio partemque laborum.<br> da mihi castra sequi: cur tuta in pace relinquar<br> et sit ciuili propior Cornelia bello?'<br> &nbsp;&nbsp;&nbsp;&nbsp;&nbsp;hae flexere uirum uoces, et, tempora quamquam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">350</span><br>sint aliena toris iam fato in bella uocante,<br> foedera sola tamen uanaque carentia pompa<br> iura placent sacrisque deos admittere testes.<br> festa coronato non pendent limine serta,<br> infulaque in geminos discurrit candida postes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">355</span><br>legitimaeque faces, gradibusque adclinis eburnis<br> stat torus et picto uestes discriminat auro,<br> turritaque premens frontem matrona corona<br> translata uitat contingere limina planta;<br> non timidum nuptae leuiter tectura pudorem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">360</span><br>lutea demissos uelarunt flammea uoltus,<br> balteus aut fluxos gemmis astrinxit amictus,<br> colla monile decens umerisque haerentia primis<br> suppara nudatos cingunt angusta lacertos.<br> sicut erat, maesti seruat lugubria cultus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">365</span><br>quoque modo natos hoc est amplexa maritum.<br> obsita funerea celatur purpura lana,<br> non soliti lusere sales, nec more Sabino<br> excepit tristis conuicia festa maritus.<br> pignora nulla domus, nulli coiere propinqui:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">370</span><br>iunguntur taciti contentique auspice Bruto.<br> ille nec horrificam sancto dimouit ab ore<br> caesariem duroque admisit gaudia uoltu<br> (ut primum tolli feralia uiderat arma,<br> intonsos rigidam in frontem descendere canos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">375</span><br>passus erat maestamque genis increscere barbam:<br> uni quippe uacat studiis odiisque carenti<br> humanum lugere genus), nec foedera prisci<br> sunt temptata tori: iusto quoque robur amori<br> restitit. hi mores, haec duri inmota Catonis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">380</span><br>secta fuit, seruare modum finemque tenere<br> naturamque sequi patriaeque inpendere uitam<br> nec sibi sed toti genitum se credere mundo.<br> huic epulae uicisse famem, magnique penates<br> summouisse hiemem tecto, pretiosaque uestis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">385</span><br>hirtam membra super Romani more Quiritis<br> induxisse togam, Venerisque hic <unic>us usus,<br> progenies: urbi pater est urbique maritus,<br> iustitiae cultor, rigidi seruator honesti,<br> in commune bonus; nullosque Catonis in actus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">390</span><br>subrepsit partemque tulit sibi nata uoluptas.<br> &nbsp;&nbsp;&nbsp;&nbsp;&nbsp;interea trepido discedens agmine Magnus<br> moenia Dardanii tenuit Campana coloni.<br> haec placuit belli sedes, hinc summa mouentem<br> hostis in occursum sparsas extendere partis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">395</span><br>umbrosis mediam qua collibus Appenninus<br> erigit Italiam nulloque a uertice tellus<br> altius intumuit propiusque accessit Olympo.<br> mons inter geminas medius se porrigit undas<br> inferni superique maris, collesque coercent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">400</span><br>hinc Tyrrhena uado frangentes aequora Pisae,<br> illinc Dalmaticis obnoxia fluctibus Ancon.<br> fontibus hic uastis inmensos concipit amnes<br> fluminaque in gemini spargit diuortia ponti<br> (in laeuum cecidere latus ueloxque Metaurus &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">405</span><br>Crustumiumque rapax et iuncto Sapis Isauro<br> Senaque et Hadriacas qui uerberat Aufidus undas;<br> quoque magis nullum tellus se soluit in amnem<br> Eridanus fractas deuoluit in aequora siluas<br> Hesperiamque exhaurit aquis. hunc fabula primum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">410</span><br>populea fluuium ripas umbrasse corona,<br> cumque diem pronum transuerso limite ducens<br> succendit Phaethon flagrantibus aethera loris,<br> gurgitibus raptis penitus tellure perusta,<br> hunc habuisse pares Phoebeis ignibus undas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">415</span><br>non minor hic Nilo, si non per plana iacentis<br> Aegypti Libycas Nilus stagnaret harenas;<br> non minor hic Histro, nisi quod, dum permeat orbem,<br> Hister casuros in quaelibet aequora fontes<br> accipit et Scythicas exit non solus in undas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">420</span><br>dexteriora petens montis decliuia Thybrim<br> unda facit Rutubamque cauum. delabitur inde<br> Vulturnusque celer nocturnaeque editor aurae<br> Sarnus et umbrosae Liris per regna Maricae<br> Vestinis inpulsus aquis radensque Salerni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">425</span><br>tesca Siler nullasque uado qui Macra moratus<br> alnos uicinae procurrit in aequora Lunae).<br> longior educto qua surgit in aera dorso,<br> Gallica rura uidet deuexasque excipit Alpes.<br> tunc Vmbris Marsisque ferax domitusque Sabello&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">430</span><br>uomere, piniferis amplexus rupibus omnis<br> indigenas Latii populos, non deserit ante<br> Hesperiam, quam cum Scyllaeis clauditur undis,<br> extenditque suas in templa Lacinia rupes,<br> longior Italia, donec confinia pontus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">435</span><br>solueret incumbens terrasque repelleret aequor,<br> at, postquam gemino tellus elisa profundo est,<br> extremi colles Siculo cessere Peloro.<br> &nbsp;&nbsp;&nbsp;&nbsp;&nbsp;Caesar in arma furens nullas nisi sanguine fuso<br> gaudet habere uias, quod non terat hoste uacantis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">440</span><br>Hesperiae fines uacuosque inrumpat in agros<br> atque ipsum non perdat iter consertaque bellis<br> bella gerat. non tam portas intrare patentis<br> quam fregisse iuuat, nec tam patiente colono<br> arua premi quam si ferro populetur et igni.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">445</span><br>concessa pudet ire uia ciuemque uideri.<br> tunc urbes Latii dubiae uarioque fauore<br> ancipites, quamquam primo terrore ruentis<br> cessurae belli, denso tamen aggere firmant<br> moenia et abrupto circumdant undique uallo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">450</span><br>saxorumque orbes et quae super eminus hostem<br> tela petant altis murorum turribus aptant.<br> pronior in Magnum populus, pugnatque minaci<br> cum terrore fides, ut, cum mare possidet Auster<br> flatibus horrisonis, hunc aequora tota secuntur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">455</span><br>si rursus tellus pulsu laxata tridentis<br> Aeolii tumidis inmittat fluctibus Eurum,<br> quamuis icta nouo, uentum tenuere priorem<br> aequora, nubiferoque polus cum cesserit Euro<br> uindicat unda Notum. facilis sed uertere mentes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">460</span><br>terror erat, dubiamque fidem fortuna ferebat.<br> &nbsp;&nbsp;&nbsp;&nbsp;&nbsp;gens Etrusca fuga trepidi nudata Libonis,<br> iusque sui pulso iam perdidit Vmbria Thermo.<br> nec gerit auspiciis ciuilia bella paternis<br> Caesaris audito conuersus nomine Sulla. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">465</span><br>Varus, ut admotae pulsarunt Auximon alae,<br> per diuersa ruens neclecto moenia tergo,<br> qua siluae, qua saxa, fugit. depellitur arce<br> Lentulus Asculea; uictor cedentibus instat<br> deuertitque acies, solusque ex agmine tanto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">470</span><br>dux fugit et nullas ducentia signa cohortes.<br> tu quoque nudatam commissae deseris arcem,<br> Scipio, Nuceriae, quamquam firmissima pubes<br> his sedeat castris, iam pridem Caesaris armis<br> Parthorum seducta metu, qua Gallica damna&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">475</span><br>suppleuit Magnus, dumque ipse ad bella uocaret<br> donauit socero Romani sanguinis usum.<br> &nbsp;&nbsp;&nbsp;&nbsp;&nbsp;at te Corfini ualidis circumdata muris<br> tecta tenent, pugnax Domiti; tua classica seruat<br> oppositus quondam polluto tiro Miloni.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">480</span><br>ut procul inmensam campo consurgere nubem<br> ardentisque acies percussis sole corusco<br> conspexit telis, 'socii, decurrite' dixit<br> 'fluminis ad ripas undaeque inmergite pontem.<br> et tu montanis totus nunc fontibus exi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">485</span><br>atque omnis trahe, gurges, aquas, ut spumeus alnos<br> discussa conpage feras. hoc limite bellum<br> haereat, hac hostis lentus terat otia ripa.<br> praecipitem cohibete ducem: uictoria nobis<br> hic primum stans Caesar erit.' nec plura locutus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">490</span><br>deuoluit rapidum nequiquam moenibus agmen.<br> nam prior e campis ut conspicit amne soluto<br> rumpi Caesar iter calida pro<c>la<ma>t ab ira<br> 'non satis est muris latebras quaesisse pauori?<br> obstruitis campos fluuiisque arcere paratis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">495</span><br>ignaui? non, si tumido me gurgite Ganges<br> summoueat, stabit iam flumine Caesar in ullo<br> post Rubiconis aquas. equitum properate cateruae,<br> ite simul pedites, ruiturum ascendite pontem.'<br> haec ubi dicta, leuis totas accepit habenas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">500</span><br>in campum sonipes, crebroque simillima nimbo<br> trans ripam ualidi torserunt tela lacerti.<br> ingreditur pulsa fluuium statione uacantem<br> Caesar, et ad tutas hostis conpellitur arces.<br> et iam moturas ingentia pondera turris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">505</span><br>erigit, et mediis subrepit uinea muris:<br> ecce, nefas belli, reseratis agmina portis<br> captiuum traxere ducem, ciuisque superbi<br> constitit ante pedes. uoltu tamen alta minaci<br> nobilitas recta ferrum ceruice poposcit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">510</span><br>scit Caesar poenamque peti ueniamque timeri.<br> 'uiue, licet nolis, et nostro munere' dixit<br> 'cerne diem. uictis iam spes bona partibus esto<br> exemplumque mei. uel, si libet, arma retempta,<br> et nihil hac uenia, si uiceris, ipse paciscor.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">515</span><br>fatur et astrictis laxari uincula palmis<br> imperat. heu, quanto melius uel caede peracta<br> parcere Romano potuit fortuna pudori!<br> poenarum extremum ciui, quod castra secutus<br> sit patriae Magnumque ducem totumque senatum, &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">520</span><br>ignosci. premit ille grauis interritus iras,<br> et secum 'Romamne petes pacisque recessus<br> degener? in medios belli non ire furores<br> iam dudum moriture paras? rue certus et omnis<br> lucis rumpe moras et Caesaris effuge munus.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">525</span><br> &nbsp;&nbsp;&nbsp;&nbsp;&nbsp;nescius interea capti ducis arma parabat<br> Magnus, ut inmixto firmaret robore partis.<br> iamque secuturo iussurus classica Phoebo<br> temptandasque ratus moturi militis iras<br> adloquitur tacitas ueneranda uoce cohortes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">530</span><br>'o scelerum ultores melioraque signa secuti,<br> o uere Romana manus, quibus arma senatus<br> non priuata dedit, uotis deposcite pugnam,<br> ardent Hesperii saeuis populatibus agri,<br> Gallica per gelidas rabies ecfunditur Alpes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">535</span><br>iam tetigit sanguis pollutos Caesaris enses.<br> di melius, belli tulimus quod damna priores:<br> coeperit inde nefas, iam iam me praeside Roma<br> supplicium poenamque petat. neque enim ista uocari<br> proelia iusta decet, patriae sed uindicis iram;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">540</span><br>nec magis hoc bellum est, quam quom Catilina parauit<br> arsuras in tecta faces sociusque furoris<br> Lentulus exertique manus uaesana Cethegi.<br> o rabies miseranda ducis! cum fata Camillis<br> te, Caesar, magnisque uelint miscere Metellis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">545</span><br>ad Cinnas Mariosque uenis. sternere profecto<br> ut Catulo iacuit Lepidus, nostrasque securis<br> passus Sicanio tegitur qui Carbo sepulchro,<br> quique feros mouit Sertorius exul Hiberos.<br> quamquam, siqua fides, his te quoque iungere, Caesar,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">550</span><br>inuideo nostrasque manus quod Roma furenti<br> opposuit. Parthorum utinam post proelia sospes<br> et Scythicis Crassus uictor remeasset ab oris,<br> ut simili causa caderes, quoi Spartacus, hosti.<br> te quoque si superi titulis accedere nostris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">555</span><br>iusserunt, ualet, en, torquendo dextera pilo,<br> feruidus haec iterum circa praecordia sanguis<br> incaluit; disces non esse ad bella fugaces<br> qui pacem potuere pati. licet ille solutum<br> defectumque uocet, ne uos mea terreat aetas:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">560</span><br>dux sit in his castris senior, dum miles in illis.<br> quo potuit ciuem populus perducere liber<br> ascendi, supraque nihil nisi regna reliqui.<br> non priuata cupis, Romana quisquis in urbe<br> Pompeium transire paras. hinc consul uterque,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">565</span><br>hinc acies statura ducum est. Caesarne senatus<br> uictor erit? non tam caeco trahis omnia cursu<br> teque nihil, Fortuna, pudet. multisne rebellis<br> Gallia iam lustris aetasque inpensa labori<br> dant animos? Rheni gelidis quod fugit ab undis &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">570</span><br>Oceanumque uocans incerti stagna profundi<br> territa quaesitis ostendit terga Britannis?<br> an uanae tumuere minae quod fama furoris<br> expulit armatam patriis e sedibus urbem?<br> heu demens, non te fugiunt, me cuncta secuntur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">575</span><br>qui cum signa tuli toto fulgentia ponto,<br> ante bis exactum quam Cynthia conderet orbem,<br> omne fretum metuens pelagi pirata reliquit<br> angustaque domum terrarum in sede poposcit.<br> idem per Scythici profugum diuortia ponti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">580</span><br>indomitum regem Romanaque fata morantem<br> ad mortem Sulla felicior ire coegi.<br> pars mundi mihi nulla uacat, sed tota tenetur<br> terra meis, quocumque iacet sub sole, tropaeis:<br> hinc me uictorem gelidas ad Phasidos undas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">585</span><br>Arctos habet, calida medius mihi cognitus axis<br> Aegypto atque umbras nusquam flectente Syene,<br> occasus mea iura timent Tethynque fugacem<br> qui ferit Hesperius post omnia flumina Baetis,<br> me domitus cognouit Arabs, me Marte feroces&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">590</span><br>Heniochi notique erepto uellere Colchi,<br> Cappadoces mea signa timent et dedita sacris<br> incerti Iudaea dei mollisque Sophene,<br> Armenios Cilicasque feros Taurumque subegi:<br> quod socero bellum praeter ciuile reliqui?'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">595</span><br> &nbsp;&nbsp;&nbsp;&nbsp;&nbsp;uerba ducis nullo partes clamore secuntur<br> nec matura petunt promissae classica pugnae.<br> sensit et ipse metum Magnus, placuitque referri<br> signa nec in tantae discrimina mittere pugnae<br> iam uictum fama non uisi Caesaris agmen.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">600</span><br>pulsus ut armentis primo certamine taurus<br> siluarum secreta petit uacuosque per agros<br> exul in aduersis explorat cornua truncis<br> nec redit in pastus, nisi cum ceruice recepta<br> excussi placuere tori, mox reddita uictor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">605</span><br>quoslibet in saltus comitantibus agmina tauris<br> inuito pastore trahit, sic uiribus inpar<br> tradidit Hesperiam profugusque per Apula rura<br> Brundisii tutas concessit Magnus in arces.<br> &nbsp;&nbsp;&nbsp;&nbsp;&nbsp;urbs est Dictaeis olim possessa colonis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">610</span><br>quos Creta profugos uexere per aequora puppes<br> Cecropiae uictum mentitis Thesea uelis.<br> hinc latus angustum iam se cogentis in artum<br> Hesperiae tenuem producit in aequora linguam,<br> Hadriacas flexis claudit quae cornibus undas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">615</span><br>nec tamen hoc artis inmissum faucibus aequor<br> portus erat, si non uiolentos insula Coros<br> exciperet saxis lassasque refunderet undas.<br> hinc illinc montes scopulosae rupis aperto<br> opposuit natura mari flatusque remouit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">620</span><br>ut tremulo starent contentae fune carinae.<br> hinc late patet omne fretum, seu uela ferantur<br> in portus, Corcyra, tuos, seu laeua petatur<br> Illyris Ionias uergens Epidamnos in undas.<br> hoc fuga nautarum, cum totas Hadria uires&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">625</span><br>mouit et in nubes abiere Ceraunia cumque<br> spumoso Calaber perfunditur aequore Sason.<br> &nbsp;&nbsp;&nbsp;&nbsp;&nbsp;ergo, ubi nulla fides rebus post terga relictis<br> nec licet ad duros Martem conuertere Hiberos,<br> cum mediae iaceant inmensis tractibus Alpes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">630</span><br>tum subole e tanta natum cui firmior aetas<br> adfatur. 'mundi iubeo temptare recessus:<br> Euphraten Nilumque moue, quo nominis usque<br> nostri fama uenit, quas est uolgata per urbes<br> post me Roma ducem. sparsos per rura colonos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">635</span><br>redde mari Cilicas; Pharios hinc concute reges<br> Tigranemque meum; nec Pharnacis arma relinquas<br> admoneo nec tu populos utraque uagantis<br> Armenia Pontique feras per litora gentis<br> Riphaeasque manus et quas tenet aequore denso&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">640</span><br>pigra palus Scythici patiens Maeotia plaustri<br> et&#151;quid plura moror? totos mea, nate, per ortus<br> bella feres totoque urbes agitabis in orbe<br> perdomitas; omnes redeant in castra triumphi.<br> at uos, qui Latios signatis nomine fastos, &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">645</span><br>primus in Epirum Boreas agat; inde per arua<br> Graiorum Macetumque nouas adquirite uires<br> dum paci dat tempus hiemps.' sic fatur, et omnes<br> iussa gerunt soluuntque cauas a litore puppes.<br> &nbsp;&nbsp;&nbsp;&nbsp;&nbsp;at numquam patiens pacis longaeque quietis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">650</span><br>armorum, nequid fatis mutare liceret,<br> adsequitur generique premit uestigia Caesar.<br> sufficerent aliis primo tot moenia cursu<br> rapta, tot oppressae depulsis hostibus arces,<br> ipsa, caput mundi, bellorum maxima merces,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">655</span><br>Roma capi facilis; sed Caesar in omnia praeceps,<br> nil actum credens cum quid superesset agendum,<br> instat atrox et adhuc, quamuis possederit omnem<br> Italiam, extremo sedeat quod litore Magnus,<br> communem tamen esse dolet; nec rursus aperto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">660</span><br>uult hostes errare freto, sed molibus undas<br> obstruit et latum deiectis rupibus aequor.<br> cedit in inmensum cassus labor; omnia pontus<br> haurit saxa uorax montesque inmiscet harenis,<br> ut, maris Aeolii medias si celsus in undas &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">665</span><br>depellatur Eryx, nullae tamen aequore rupes<br> emineant, uel si conuolso uertice Gaurus<br> decidat in fundum penitus stagnantis Auerni.<br> ergo, ubi nulla uado tenuit sua pondera moles,<br> tunc placuit caesis innectere uincula siluis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">670</span><br>roboraque inmensis late religare catenis.<br> talis fama canit tumidum super aequora Persen<br> construxisse uias, multum cum pontibus ausis<br> Europamque Asiae Sestonque admouit Abydo<br> incessitque fretum rapidi super Hellesponti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">675</span><br>non Eurum Zephyrumque timens, cum uela ratisque<br> in medium deferret Athon. sic ora profundi<br> artantur casu nemorum; tunc aggere multo<br> surgit opus longaeque tremunt super aequora turres.<br> &nbsp;&nbsp;&nbsp;&nbsp;&nbsp;Pompeius tellure noua conpressa profundi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">680</span><br>ora uidens curis animum mordacibus angit,<br> ut reseret pelagus spargatque per aequora bellum.<br> saepe Noto plenae tensisque rudentibus actae<br> ipsa maris per claustra rates fastigia molis<br> discussere salo spatiumque dedere carinis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">685</span><br>tortaque per tenebras ualidis ballista lacertis<br> multifidas iaculata faces. ut tempora tandem<br> furtiuae placuere fugae, ne litora clamor<br> nauticus exagitet neu bucina diuidat horas<br> neu tuba praemonitos perducat ad aequora nautas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">690</span><br>praecepit sociis. iam coeperat ultima Virgo<br> Phoebum laturas ortu praecedere Chelas,<br> cum tacitas soluere rates. non anchora uoces<br> mouit, dum spissis auellitur uncus harenis;<br> dum iuga curuantur mali dumque ardua pinus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">695</span><br>erigitur, pauidi classis siluere magistri,<br> strictaque pendentes deducunt carbasa nautae<br> nec quatiunt ualidos, ne sibilet aura, rudentes.<br> dux etiam uotis hoc te, Fortuna, precatur,<br> quam retinere uetas, liceat sibi perdere saltem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">700</span><br>Italiam. uix fata sinunt; nam murmure uasto<br> inpulsum rostris sonuit mare, fluctuat unda,<br> totque carinarum permixtis aequora sulcis<br> &lt;Eruta feruescunt litusque frementia pulsant.&gt;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">703a</span><br> &nbsp;&nbsp;&nbsp;&nbsp;&nbsp;ergo hostes portis, quas omnis soluerat urbis<br> cum fato conuersa fides, murisque recepti<br> praecipiti cursu flexi per cornua portus<br> ora petunt pelagusque dolent contingere classi.<br> heu pudor, exigua est fugiens uictoria Magnus.<br> angustus puppes mittebat in aequora limes<br> artior Euboica, qua Chalcida uerberat, unda.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">710</span><br>hic haesere rates geminae, classique paratae<br> excepere manus, tractoque in litora bello<br> hic primum rubuit ciuili sanguine Nereus,<br> cetera classis abit summis spoliata carinis:<br> ut, Pagasaea ratis peteret cum Phasidos undas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">715</span><br>Cyaneas tellus emisit in aequora cautes;<br> rapta puppe minor subducta est montibus Argo<br> uanaque percussit pontum Symplegas inanem<br> et statura redit. iam Phoebum urguere monebat<br> non idem Eoi color aetheris, albaque nondum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">720</span><br>lux rubet et flammas propioribus eripit astris,<br> et iam Plias hebet, flexi iam plaustra Bootae<br> in faciem puri redeunt languentia caeli,<br> maioresque latent stellae, calidumque refugit<br> Lucifer ipse diem. pelagus iam, Magne, tenebas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">725</span><br>non ea fata ferens quae cum super aequora toto<br> praedonem sequerere mari: lassata triumphis<br> desciuit Fortuna tuis. cum coniuge pulsus<br> et natis totosque trahens in bella penates<br> uadis adhuc ingens populis comitantibus exul.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">730</span><br>quaeritur indignae sedes longinqua ruinae.<br> non quia te superi patrio priuare sepulchro<br> maluerint Phariae busto damnantur harenae:<br> parcitur Hesperiae. procul hoc et in orbe remoto<br> abscondat Fortuna nefas, Romanaque tellus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">735</span><br>inmaculata sui seruetur sanguine Magni.
</P>
<div class="footer">
	<p>
		<a href="/lucan.html">Lucan</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY></HTML>