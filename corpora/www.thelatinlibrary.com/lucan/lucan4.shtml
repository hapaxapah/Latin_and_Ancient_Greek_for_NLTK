<html>
	<head>
		<title>
			Lucan Liber IV
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>M. ANNAEI LVCANI BELLI CIVILIS LIBER QVARTVS
</p>

<p class=border></P>

<p>
At procul extremis terrarum Caesar in oris<br>Martem saeuus agit non multa caede nocentem<br>maxima sed fati ducibus momenta daturum.<br>iure pari rector castris Afranius illis<br>ac Petreius erat; concordia duxit in aequas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>imperium commune uices, tutelaque ualli<br>peruigil alterno paret custodia signo.<br>his praeter Latias acies erat inpiger Astur<br>Vettonesque leues profugique a gente uetusta<br>Gallorum Celtae miscentes nomen Hiberis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>&nbsp;&nbsp;&nbsp;&nbsp;&nbsp;colle tumet modico lenique excreuit in altum<br>pingue solum tumulo; super hunc fundata uetusta<br>surgit Ilerda manu; placidis praelabitur undis<br>Hesperios inter Sicoris non ultimus amnis,<br>saxeus ingenti quem pons amplectitur arcu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>hibernas passurus aquas. at proxima rupes<br>signa tenet Magni, nec Caesar colle minore<br>castra leuat; medius dirimit tentoria gurges.<br>explicat hinc tellus campos effusa patentis<br>uix oculo prendente modum, camposque coerces,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>Cinga rapax, uetitus fluctus et litora cursu<br>Oceani pepulisse tuo; nam gurgite mixto<br>qui praestat terris aufert tibi nomen Hiberus.<br>&nbsp;&nbsp;&nbsp;&nbsp;&nbsp;prima dies belli cessauit Marte cruento<br>spectandasque ducum uires numerosaque signa&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>exposuit. piguit sceleris; pudor arma furentum<br>continuit, patriaeque et ruptis legibus unum<br>donauere diem; prono cum Caesar Olympo<br>in noctem subita circumdedit agmina fossa,<br>dum primae perstant acies, hostemque fefellit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br>et prope consertis obduxit castra maniplis.<br>luce noua collem subito conscendere cursu,<br>qui medius tutam castris dirimebat Ilerdam,<br>imperat. huc hostem pariter terrorque pudorque<br>inpulit, et rapto tumulum prior agmine cepit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br>his uirtus ferrumque locum promittit, at illis<br>ipse locus. miles rupes oneratus in altas<br>nititur, aduersoque acies in monte supina<br>haeret et in tergum casura umbone sequentis<br>erigitur. nulli telum uibrare uacauit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br>dum labat et fixo firmat uestigia pilo,<br>dum scopulos stirpesque tenent atque hoste relicto<br>caedunt ense uiam. uidit lapsura ruina<br>agmina dux equitemque iubet succedere bello<br>munitumque latus laeuo praeducere gyro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br>sic pedes ex facili nulloque urguente receptus,<br>inritus et uictor subducto Marte pependit.<br>&nbsp;&nbsp;&nbsp;&nbsp;&nbsp;hactenus armorum discrimina: cetera bello<br>fata dedit uariis incertus motibus aer.<br>pigro bruma gelu siccisque Aquilonibus haerens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br>aethere constricto pluuias in nube tenebat.<br>urebant montana niues camposque iacentis<br>non duraturae conspecto sole pruinae,<br>atque omnis propior mergenti sidera caelo<br>aruerat tellus hiberno dura sereno.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 55</span><br>sed postquam uernus calidum Titana recepit<br>sidera respiciens delapsae portitor Helles,<br>atque iterum aequatis ad iustae pondera Librae<br>temporibus uicere dies, tum sole relicto<br>Cynthia, quo primum cornu dubitanda refulsit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br>exclusit Borean flammasque accepit in Euro.<br>ille suo nubes quascumque inuenit in axe<br>torsit in occiduum Nabataeis flatibus orbem,<br>et quas sentit Arabs et quas Gangetica tellus<br>exhalat nebulas, quidquid concrescere primus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><br>sol patitur, quidquid caeli fuscator Eoi<br>inpulerat Corus, quidquid defenderat Indos.<br>incendere diem nubes oriente remotae<br>nec medio potuere graues incumbere mundo<br>sed nimbos rapuere fuga. uacat imbribus Arctos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</span><br>et Notos, in solam Calpen fluit umidus aer.<br>hic, ubi iam Zephyri fines, et summus Olympi<br>cardo tenet Tethyn, uetitae transcurrere densos<br>inuoluere globos, congestumque aeris atri<br>uix recipit spatium quod separat aethere terram.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 75</span><br>iamque polo pressae largos densantur in imbres<br>spissataeque fluunt; nec seruant fulmina flammas<br>quamuis crebra micent: extinguunt fulgura nimbi.<br>hinc inperfecto conplectitur aera gyro<br>arcus uix ulla uariatus luce colorem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span><br>Oceanumque bibit raptosque ad nubila fluctus<br>pertulit et caelo defusum reddidit aequor.<br>iamque Pyrenaeae, quas numquam soluere Titan<br>eualuit, fluxere niues, fractoque madescunt<br>saxa gelu. tum quae solitis e fontibus exit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span><br>non habet unda uias, tam largas alueus omnis<br>a ripis accepit aquas. iam naufraga campo<br>Caesaris arma natant, inpulsaque gurgite multo<br>castra labant; alto restagnant flumina uallo.<br>non pecorum raptus faciles, non pabula mersi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><br>ulla ferunt sulci; tectarum errore uiarum<br>fallitur occultis sparsus populator in agris.<br>iamque comes semper magnorum prima malorum<br>saeua fames aderat, nulloque obsessus ab hoste<br>miles eget: toto censu non prodigus emit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><br>exiguam Cererem. pro lucri pallida tabes!<br>non dest prolato ieiunus uenditor auro.<br>iam tumuli collesque latent, iam flumina cuncta<br>condidit una palus uastaque uoragine mersit,<br>absorpsit penitus rupes ac tecta ferarum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">100</span><br>detulit atque ipsas hausit, subitisque frementis<br>uerticibus contorsit aquas et reppulit aestus<br>fortior Oceani. nec Phoebum surgere sentit<br>nox subtexta polo: rerum discrimina miscet<br>deformis caeli facies iunctaeque tenebrae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">105</span><br>sic mundi pars ima iacet, quam zona niualis<br>perpetuaeque premunt hiemes: non sidera caelo<br>ulla uidet, sterili non quicquam frigore gignit<br>sed glacie medios signorum temperat ignes.<br>sic, o summe parens mundi, sic, sorte secunda&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">110</span><br>aequorei rector, facias, Neptune tridentis,<br>et tu perpetuis inpendas aera nimbis,<br>tu remeare uetes quoscumque emiseris aestus.<br>non habeant amnes decliuem ad litora cursum<br>sed pelagi referantur aquis, concussaque tellus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">115</span><br>laxet iter fluuiis: hos campos Rhenus inundet,<br>hos Rhodanus; uastos obliquent flumina fontes.<br>Riphaeas huc solue niues, huc stagna lacusque<br>et pigras, ubicumque iacent, effunde paludes<br>et miseras bellis ciuilibus eripe terras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">120</span><br>&nbsp;&nbsp;&nbsp;&nbsp;&nbsp;sed paruo Fortuna uiri contenta pauore<br>plena redit, solitoque magis fauere secundi<br>et ueniam meruere dei. iam rarior aer,<br>et par Phoebus aquis densas in uellera nubes<br>sparserat, et noctes uentura luce rubebant,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">125</span><br>seruatoque loco rerum discessit ab astris<br>umor, et ima petit quidquid pendebat aquarum.<br>tollere silua comas, stagnis emergere colles<br>incipiunt uisoque die durescere ualles.<br>utque habuit ripas Sicoris camposque reliquit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">130</span><br>primum cana salix madefacto uimine paruam<br>texitur in puppem caesoque inducta iuuenco<br>uectoris patiens tumidum super emicat amnem.<br>sic Venetus stagnante Pado fusoque Britannus<br>nauigat Oceano; sic, cum tenet omnia Nilus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">135</span><br>conseritur bibula Memphitis cumba papyro.<br>his ratibus traiecta manus festinat utrimque<br>succisum curuare nemus, fluuiique ferocis<br>incrementa timens non primis robora ripis<br>inposuit, medios pontem distendit in agros.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">140</span><br>ac, nequid Sicoris repetitis audeat undis,<br>spargitur in sulcos et scisso gurgite riuis<br>dat poenas maioris aquae. postquam omnia fatis<br>Caesaris ire uidet, celsam Petreius Ilerdam<br>deserit et noti diffisus uiribus orbis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">145</span><br>indomitos quaerit populos et semper in arma<br>mortis amore feros et tendit in ultima mundi.<br>&nbsp;&nbsp;&nbsp;&nbsp;&nbsp;nudatos Caesar colles desertaque castra<br>conspiciens capere arma iubet nec quaerere pontem<br>nec uada, sed duris fluuium superare lacertis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">150</span><br>paretur, rapuitque ruens in proelia miles<br>quod fugiens timuisset iter. mox uda receptis<br>membra fouent armis gelidosque a gurgite cursu<br>restituunt artus, donec decresceret umbra<br>in medium surgente die; iamque agmina summa&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">155</span><br>carpit eques, dubiique fugae pugnaeque tenentur.<br>&nbsp;&nbsp;&nbsp;&nbsp;&nbsp;attollunt campo geminae iuga saxea rupes<br>ualle caua media; tellus hinc ardua celsos<br>continuat colles, tutae quos inter opaco<br>anfractu latuere uiae; quibus hoste potito&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">160</span><br>faucibus emitti terrarum in deuia Martem<br>inque feras gentes Caesar uidet. 'ite sine ullo<br>ordine' ait 'raptumque fuga conuertite bellum<br>et faciem pugnae uoltusque inferte minaces;<br>nec liceat pauidis ignaua occumbere morte:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">165</span><br>excipiant recto fugientes pectore ferrum.'<br>dixit et ad montis tendentem praeuenit hostem.<br>illic exiguo paulum distantia uallo<br>castra locant. postquam spatio languentia nullo<br>mutua conspicuos habuerunt lumina uoltus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">170</span><br>[hic fratres natosque suos uidere patresque]<br>deprensum est ciuile nefas. tenuere parumper<br>ora metu, tantum nutu motoque salutant<br>ense suos. mox, ut stimulis maioribus ardens<br>rupit amor leges, audet transcendere uallum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">175</span><br>miles, in amplexus effusas tendere palmas.<br>hospitis ille ciet nomen, uocat ille propinquum,<br>admonet hunc studiis consors puerilibus aetas;<br>nec Romanus erat, qui non agnouerat hostem.<br>arma rigant lacrimis, singultibus oscula rumpunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">180</span><br>et quamuis nullo maculatus sanguine miles<br>quae potuit fecisse timet. quid pectora pulsas?<br>quid, uaesane, gemis? fletus quid fundis inanis<br>nec te sponte tua sceleri parere fateris?<br>usque adeone times quem tu facis ipse timendum?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">185</span><br>classica det bello, saeuos tu neclege cantus;<br>signa ferat, cessa: iam iam ciuilis Erinys<br>concidet et Caesar generum priuatus amabit.<br>&nbsp;&nbsp;&nbsp;&nbsp;&nbsp;nunc ades, aeterno conplectens omnia nexu,<br>o rerum mixtique salus Concordia mundi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">190</span><br>et sacer orbis amor: magnum nunc saecula nostra<br>uenturi discrimen habent. periere latebrae<br>tot scelerum, populo uenia est erepta nocenti:<br>agnouere suos. pro numine fata sinistro<br>exigua requie tantas augentia clades!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">195</span><br>pax erat, et castris miles permixtus utrisque<br>errabat; duro concordes caespite mensas<br>instituunt et permixto libamina Baccho;<br>graminei luxere foci, iunctoque cubili<br>extrahit insomnis bellorum fabula noctes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">200</span><br>quo primum steterint campo, qua lancea dextra<br>exierit. dum quae gesserunt fortia iactant<br>et dum multa negant, quod solum fata petebant,<br>est miseris renouata fides, atque omne futurum<br>creuit amore nefas. nam postquam foedera pacis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">205</span><br>cognita Petreio, seque et sua tradita uenum<br>castra uidet, famulas scelerata ad proelia dextras<br>excitat atque hostis turba stipatus inermis<br>praecipitat castris iunctosque amplexibus ense<br>separat et multo disturbat sanguine pacem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">210</span><br>addidit ira ferox moturas proelia uoces.<br>'inmemor o patriae, signorum obliorum,<br>non potes hoc causae, miles, praestare, senatus<br>adsertor uicto redeas ut Caesare? certe,<br>ut uincare, potes. dum ferrum, incertaque fata,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">215</span><br>quique fluat multo non derit uolnere sanguis,<br>ibitis ad dominum damnataque signa feretis,<br>utque habeat famulos nullo discrimine Caesar<br>exorandus erit? ducibus quoque uita petita est?<br>numquam nostra salus pretium mercesque nefandae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">220</span><br>proditionis erit: non hoc ciuilia bella,<br>ut uiuamus, agunt. trahimur sub nomine pacis.<br>non chalybem gentes penitus fugiente metallo<br>eruerent, nulli uallarent oppida muri,<br>non sonipes in bella ferox, non iret in aequor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">225</span><br>turrigeras classis pelago sparsura carinas,<br>si bene libertas umquam pro pace daretur.<br>hostes nempe meos sceleri iurata nefando<br>sacramenta tenent; at uobis uilior hoc est<br>uestra fides, quod pro causa pugnantibus aequa&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">230</span><br>et ueniam sperare licet. pro dira pudoris<br>funera! nunc toto fatorum ignarus in orbe,<br>Magne, paras acies mundique extrema tenentis<br>sollicitas reges, cum forsan foedere nostro<br>iam tibi sit promissa salus.' sic fatur et omnis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">235</span><br>concussit mentes scelerumque reduxit amorem.<br>sic, ubi desuetae siluis in carcere clauso<br>mansueuere ferae et uoltus posuere minaces<br>atque hominem didicere pati, si torrida paruos<br>uenit in ora cruor, redeunt rabiesque furorque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">240</span><br>admonitaeque tument gustato sanguine fauces;<br>feruet et a trepido uix abstinet ira magistro.<br>itur in omne nefas, et, quae fortuna deorum<br>inuidia caeca bellorum in nocte tulisset,<br>fecit monstra fides. inter mensasque torosque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">245</span><br>quae modo conplexu fouerunt pectora caedunt;<br>et quamuis primo ferrum strinxere gementes,<br>ut dextrae iusti gladius dissuasor adhaesit,<br>dum feriunt, odere suos, animosque labantis<br>confirmant ictu. feruent iam castra tumultu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">250</span><br>ac, uelut occultum pereat scelus, omnia monstra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">252</span><br>in facie posuere ducum: iuuat esse nocentis.<br>&nbsp;&nbsp;&nbsp;&nbsp;&nbsp;tu, Caesar, quamuis spoliatus milite multo,<br>agnoscis superos; neque enim tibi maior in aruis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">255</span><br>Emathiis fortuna fuit nec Phocidos undis<br>Massiliae, Phario nec tantum est aequore gestum,<br>hoc siquidem solo ciuilis crimine belli<br>dux causae melioris eris. polluta nefanda<br>agmina caede duces iunctis committere castris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">260</span><br>non audent, altaeque ad moenia rursus Ilerdae<br>intendere fugam. campos eques obuius omnis<br>abstulit et siccis inclusit collibus hostem.<br>tunc inopes undae praerupta cingere fossa<br>Caesar auet nec castra pati contingere ripas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">265</span><br>aut circum largos curuari bracchia fontes.<br>&nbsp;&nbsp;&nbsp;&nbsp;&nbsp;ut leti uidere uiam, conuersus in iram<br>praecipitem timor est. miles non utile clausis<br>auxilium mactauit equos, tandemque coactus<br>spe posita damnare fugam casurus in hostes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">270</span><br>fertur. ut effuso Caesar decurrere passu<br>uidit et ad certam deuotos tendere mortem,<br>'tela tene iam, miles', ait 'ferrumque ruenti<br>subtrahe: non ullo constet mihi sanguine bellum.<br>uincitur haut gratis iugulo qui prouocat hostem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">275</span><br>en, sibi uilis adest inuisa luce iuuentus<br>iam damno peritura meo; non sentiet ictus,<br>incumbet gladiis, gaudebit sanguine fuso.<br>deserat hic feruor mentes, cadat impetus amens,<br>perdant uelle mori.' sic deflagrare minaces&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">280</span><br>in cassum et uetito passus languescere bello,<br>substituit merso dum nox sua lumina Phoebo.<br>inde, ubi nulla data est miscendae copia mortis,<br>paulatim cadit ira ferox mentesque tepescunt,<br>saucia maiores animos ut pectora gestant,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">285</span><br>dum dolor est ictusque recens et mobile neruis<br>conamen calidus praebet cruor ossaque nondum<br>adduxere cutem: si conscius ensis adacti<br>stat uictor tenuitque manus, tum frigidus artus<br>alligat atque animum subducto robore torpor,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">290</span><br>postquam sicca rigens astrinxit uolnera sanguis.<br>iamque inopes undae primum tellure refossa<br>occultos latices abstrusaque flumina quaerunt;<br>nec solum rastris durisque ligonibus arua<br>sed gladiis fodere suis, puteusque cauati&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">295</span><br>montis ad inrigui premitur fastigia campi.<br>non se tam penitus, tam longe luce relicta<br>merserit Astyrici scrutator pallidus auri.<br>non tamen aut tectis sonuerunt cursibus amnes<br>aut micuere noui percusso pumice fontes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">300</span><br>antra nec exiguo stillant sudantia rore<br>aut inpulsa leui turbatur glarea uena.<br>tunc exhausta super multo sudore iuuentus<br>extrahitur duris silicum lassata metallis;<br>quoque minus possent siccos tolerare uapores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">305</span><br>quaesitae fecistis aquae. nec languida fessi<br>corpora sustentant epulis, mensasque perosi<br>auxilium fecere famem. si mollius aruum<br>prodidit umorem, pinguis manus utraque glaebas<br>exprimit ora super; nigro si turbida limo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">310</span><br>conluuies inmota iacet, cadit omnis in haustus<br>certatim obscaenos miles moriensque recepit<br>quas nollet uicturus aquas; rituque ferarum<br>distentas siccant pecudes, et lacte negato<br>sordidus exhausto sorbetur ab ubere sanguis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">315</span><br>tunc herbas frondesque terunt, et rore madentis<br>destringunt ramos et siquos palmite crudo<br>arboris aut tenera sucos pressere medulla.<br>&nbsp;&nbsp;&nbsp;&nbsp;&nbsp;o fortunati, fugiens quos barbarus hostis<br>fontibus inmixto strauit per rura ueneno.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">320</span><br>hos licet in fluuios saniem tabemque ferarum,<br>pallida Dictaeis, Caesar, nascentia saxis<br>infundas aconita palam, Romana iuuentus<br>non decepta bibet. torrentur uiscera flamma<br>oraque sicca rigent squamosis aspera linguis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">325</span><br>iam marcent uenae, nulloque umore rigatus<br>aeris alternos angustat pulmo meatus,<br>rescissoque nocent suspiria dura palato;<br>pandunt ora tamen nociturumque aera captant.<br>expectant imbres, quorum modo cuncta natabant&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">330</span><br>inpulsu, et siccis uoltus in nubibus haerent.<br>quoque magis miseros undae ieiunia soluant<br>non super arentem Meroen Cancrique sub axe,<br>qua nudi Garamantes arant, sedere, sed inter<br>stagnantem Sicorim et rapidum deprensus Hiberum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">335</span><br>spectat uicinos sitiens exercitus amnes.<br>&nbsp;&nbsp;&nbsp;&nbsp;&nbsp;iam domiti cessere duces, pacisque petendae<br>auctor damnatis supplex Afranius armis<br>semianimes in castra trahens hostilia turmas<br>uictoris stetit ante pedes. seruata precanti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">340</span><br>maiestas non fracta malis, interque priorem<br>fortunam casusque nouos gerit omnia uicti,<br>sed ducis, et ueniam securo pectore poscit.<br>'si me degeneri strauissent fata sub hoste,<br>non derat fortis rapiendo dextera leto;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">345</span><br>at nunc causa mihi est orandae sola salutis<br>dignum donanda, Caesar, te credere uita.<br>non partis studiis agimur nec sumpsimus arma<br>consiliis inimica tuis. nos denique bellum<br>inuenit ciuile duces, causaeque priori,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">350</span><br>dum potuit, seruata fides. nil fata moramur:<br>tradimus Hesperias gentes, aperimus Eoas,<br>securumque orbis patimur post terga relicti.<br>nec cruor effusus campis tibi bella peregit<br>nec ferrum lassaeque manus: hoc hostibus unum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 355</span><br>quod uincas, ignosce tuis. nec magna petuntur:<br>otia des fessis, uitam patiaris inermis<br>degere quam tribuis. campis prostrata iacere<br>agmina nostra putes; nec enim felicibus armis<br>misceri damnata decet, partemque triumphi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">360</span><br>captos ferre tui: turba haec sua fata peregit.<br>hoc petimus, uictos ne tecum uincere cogas.'<br>&nbsp;&nbsp;&nbsp;&nbsp;&nbsp;dixerat; at Caesar facilis uoltuque serenus<br>flectitur atque usus belli poenamque remittit.<br>ut primum iustae placuerunt foedera pacis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">365</span><br>incustoditos decurrit miles ad amnes,<br>incumbit ripis permissaque flumina turbat.<br>continuus multis subitarum tractus aquarum<br>aera non passus uacuis discurrere uenis<br>artauit clausitque animam; nec feruida pestis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">370</span><br>cedit adhuc, sed morbus egens iam gurgite plenis<br>uisceribus sibi poscit aquas. mox robora neruis<br>et uires rediere uiris. o prodiga rerum<br>luxuries numquam paruo contenta paratis<br>et quaesitorum terra pelagoque ciborum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">375</span><br>ambitiosa fames et lautae gloria mensae,<br>discite quam paruo liceat producere uitam<br>et quantum natura petat. non erigit aegros<br>nobilis ignoto diffusus consule Bacchus,<br>non auro murraque bibunt, sed gurgite puro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">380</span><br>uita redit. satis est populis fluuiusque Ceresque.<br>&nbsp;&nbsp;&nbsp;&nbsp;&nbsp;heu miseri qui bella gerunt! tunc arma relinquens<br>uictori miles spoliato pectore tutus<br>innocuusque suas curarum liber in urbes<br>spargitur. o quantum donata pace potitos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">385</span><br>excussis umquam ferrum uibrasse lacertis<br>paenituit, tolerasse sitim frustraque rogasse<br>prospera bella deos! nempe usis Marte secundo<br>tot dubiae restant acies, tot in orbe labores;<br>ut numquam fortuna labet successibus anceps,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">390</span><br>uincendum totiens; terras fundendus in omnis<br>est cruor et Caesar per tot sua fata sequendus.<br>felix qui potuit mundi nutante ruina<br>quo iaceat iam scire loco. non proelia fessos<br>ulla uocant, certos non rumpunt classica somnos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">395</span><br>iam coniunx natique rudes et sordida tecta<br>et non deductos recipit sua terra colonos.<br>hoc quoque securis oneris fortuna remisit,<br>sollicitus menti quod abest fauor: ille salutis<br>est auctor, dux ille fuit. sic proelia soli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">400</span><br>felices nullo spectant ciuilia uoto.<br>&nbsp;&nbsp;&nbsp;&nbsp;&nbsp;non eadem belli totum fortuna per orbem<br>constitit, in partes aliquid sed Caesaris ausa est.<br>qua maris Hadriaci longas ferit unda Salonas<br>et tepidum in molles Zephyros excurrit Iader,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">405</span><br>illic bellaci confisus gente Curictum,<br>quos alit Hadriaco tellus circumflua ponto,<br>clauditur extrema residens Antonius ora<br>cautus ab incursu belli, si sola recedat,<br>expugnat quae tuta, fames. non pabula tellus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">410</span><br>pascendis summittit equis, non proserit ullam<br>flaua Ceres segetem; spoliarat gramine campum<br>miles et attonso miseris iam dentibus aruo<br>castrorum siccas de caespite uolserat herbas.<br>ut primum aduersae socios in litore terrae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">415</span><br>et Basilum uidere ducem, noua furta per aequor<br>exquisita fugae. neque enim de more carinas<br>extendunt puppesque leuant, sed firma gerendis<br>molibus insolito contexunt robora ductu.<br>namque ratem uacuae sustentant undique cupae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">420</span><br>quarum porrectis series constricta catenis<br>ordinibus geminis obliquas excipit alnos;<br>nec gerit expositum telis in fronte patenti<br>remigium, sed, quod trabibus circumdedit aequor,<br>hoc ferit et taciti praebet miracula cursus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">425</span><br>quod nec uela ferat nec apertas uerberet undas.<br>tum freta seruantur, dum se declinibus undis<br>aestus agat refluoque mari nudentur harenae.<br>iamque relabenti crescebant litora ponto:<br>missa ratis prono defertur lapsa profundo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">430</span><br>et geminae comites. cunctas super ardua turris<br>eminet et tremulis tabulata minantia pinnis.<br>noluit Illyricae custos Octauius undae<br>confestim temptare ratem, celeresque carinas<br>continuit, cursu crescat dum praeda secundo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">435</span><br>et temere ingressos repetendum inuitat ad aequor<br>pace maris. sic, dum pauidos formidine ceruos<br>claudat odoratae metuentis aera pinnae<br>aut dum dispositis attollat retia uaris,<br>uenator tenet ora leuis clamosa Molossi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">440</span><br>Spartanos Cretasque ligat, nec creditur ulli<br>silua cani, nisi qui presso uestigia rostro<br>colligit et praeda nescit latrare reperta<br>contentus tremulo monstrasse cubilia loro.<br>nec mora, conplentur moles, auideque petitis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">445</span><br>insula deseritur ratibus, quo tempore primas<br>inpedit ad noctem iam lux extrema tenebras.<br>at Pompeianus fraudes innectere ponto<br>antiqua parat arte Cilix, passusque uacare<br>summa freti medio suspendit uincula ponto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">450</span><br>et laxe fluitare sinit, religatque catenas<br>rupis ab Illyricae scopulis. nec prima nec illam<br>quae sequitur tardata ratis, sed tertia moles<br>haesit et ad cautes adducto fune secuta est.<br>inpendent caua saxa mari, ruituraque semper&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">455</span><br>stat, mirum, moles et siluis aequor inumbrat.<br>huc fractas Aquilone rates summersaque pontus<br>corpora saepe tulit caecisque abscondit in antris;<br>restituit raptus tectum mare, cumque cauernae<br>euomuere fretum contorti uerticis undae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">460</span><br>Tauromenitanam uincunt feruore Charybdim.<br>hic Opiterginis moles onerata colonis<br>constitit; hanc omni puppes statione solutae<br>circumeunt, alii rupes ac litora conplent.<br>Vulteius tacitas sensit sub gurgite fraudes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">465</span><br>(dux erat ille ratis); frustra qui uincula ferro<br>rumpere conatus poscit spe proelia nulla<br>incertus qua terga daret, qua pectora bello.<br>hoc tamen in casu quantum deprensa ualebat<br>effecit uirtus: inter tot milia captae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">470</span><br>circumfusa rati et plenam uix inde cohortem<br>pugna fuit, non longa quidem; nam condidit umbra<br>nox lucem dubiam pacemque habuere tenebrae.<br>&nbsp;&nbsp;&nbsp;&nbsp;&nbsp;tum sic attonitam uenturaque fata pauentem<br>rexit magnanima Vulteius uoce cohortem:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">475</span><br>'libera non ultra parua quam nocte iuuentus,<br>consulite extremis angusto in tempore rebus.<br>uita breuis nulli superest qui tempus in illa<br>quaerendae sibi mortis habet; nec gloria leti<br>inferior, iuuenes, admoto occurrere fato.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">480</span><br>omnibus incerto uenturae tempore uitae<br>par animi laus est et, quos speraueris, annos<br>perdere et extremae momentum abrumpere lucis,<br>accersas dum fata manu: non cogitur ullus<br>uelle mori. fuga nulla patet, stant undique nostris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">485</span><br>intenti ciues iugulis: decernite letum,<br>et metus omnis abest. cupias quodcumque necesse est.<br>non tamen in caeca bellorum nube cadendum est<br>aut cum permixtas acies sua tela tenebris<br>inuoluent. conferta iacent cum corpora campo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">490</span><br>in medium mors omnis abit, perit obruta uirtus:<br>nos in conspicua sociis hostique carina<br>constituere dei; praebebunt aequora testes,<br>praebebunt terrae, summis dabit insula saxis,<br>spectabunt geminae diuerso litore partes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">495</span><br>nescio quod nostris magnum et memorabile fatis<br>exemplum, Fortuna, paras. quaecumque per aeuum<br>exhibuit monimenta fides seruataque ferro<br>militiae pietas, transisset nostra iuuentus.<br>namque suis pro te gladiis incumbere, Caesar,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">500</span><br>esse parum scimus; sed non maiora supersunt<br>obsessis tanti quae pignora demus amoris.<br>abscidit nostrae multum fors inuida laudi,<br>quod non cum senibus capti natisque tenemur.<br>indomitos sciat esse uiros timeatque furentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">505</span><br>et morti faciles animos et gaudeat hostis<br>non plures haesisse rates. temptare parabunt<br>foederibus turpique uolent corrumpere uita.<br>o utinam, quo plus habeat mors unica famae,<br>promittant ueniam, iubeant sperare salutem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">510</span><br>ne nos, cum calido fodiemus uiscera ferro,<br>desperasse putent. magna uirtute merendum est,<br>Caesar ut amissis inter tot milia paucis<br>hoc damnum clademque uocet. dent fata recessum<br>emittantque licet, uitare instantia nolim.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">515</span><br>proieci uitam, comites, totusque futurae<br>mortis agor stimulis: furor est. agnoscere solis<br>permissum, quos iam tangit uicinia fati,<br>uicturosque dei celant, ut uiuere durent,<br>felix esse mori.' sic cunctas sustulit ardor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">520</span><br>mobilium mentes iuuenum. cum sidera caeli<br>ante ducis uoces oculis umentibus omnes<br>aspicerent flexoque Vrsae temone pauerent,<br>idem, cum fortes animos praecepta subissent,<br>optauere diem. nec segnis uergere ponto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">525</span><br>tunc erat astra polus; nam sol Ledaea tenebat<br>sidera, uicino cum lux altissima Cancro est;<br>nox tum Thessalicas urguebat parua sagittas.<br>&nbsp;&nbsp;&nbsp;&nbsp;&nbsp;detegit orta dies stantis in rupibus Histros<br>pugnacesque mari Graia cum classe Liburnos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">530</span><br>temptauere prius suspenso uincere bello<br>foederibus, fieret captis si dulcior ipsa<br>mortis uita mora. stabat deuota iuuentus<br>damnata iam luce ferox securaque pugnae<br>promisso sibi fine manu, nullique tumultus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">535</span><br>excussere uiris mentes ad summa paratas;<br>innumerasque simul pauci terraque marique<br>sustinuere manus: tanta est fiducia mortis.<br>utque satis bello uisum est fluxisse cruoris<br>uersus ab hoste furor. primus dux ipse carinae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">540</span><br>Vulteius iugulo poscens iam fata retecto<br>'ecquis' ait 'iuuenum est cuius sit dextra cruore<br>digna meo certaque fide per uolnera nostra<br>testetur se uelle mori?' nec plura locuto<br>uiscera non unus iam dudum transigit ensis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">545</span><br>conlaudat cunctos, sed eum cui uolnera prima<br>debebat grato moriens interficit ictu.<br>concurrunt alii totumque in partibus unis<br>bellorum fecere nefas. sic semine Cadmi<br>emicuit Dircaea cohors ceciditque suorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">550</span><br>uolneribus, dirum Thebanis fratribus omen;<br>Phasidos et campis insomni dente creati<br>terrigenae missa magicis e cantibus ira<br>cognato tantos inplerunt sanguine sulcos,<br>ipsaque inexpertis quod primum fecerat herbis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">555</span><br>expauit Medea nefas. sic mutua pacti<br>fata cadunt iuuenes, minimumque in morte uirorum<br>mors uirtutis habet. pariter sternuntque caduntque<br>uolnere letali, nec quemquam dextra fefellit<br>cum feriat moriente manu. nec uolnus adactis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">560</span><br>debetur gladiis: percussum est pectore ferrum<br>et iuguli pressere manum. cum sorte cruenta<br>fratribus incurrunt fratres natusque parenti,<br>haud trepidante tamen toto cum pondere dextra<br>exegere enses. pietas ferientibus una&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">565</span><br>non repetisse fuit. iam latis uiscera lapsa<br>semianimes traxere foris multumque cruorem<br>infudere mari. despectam cernere lucem<br>uictoresque suos uoltu spectare superbo<br>et mortem sentire iuuat. iam strage cruenta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">570</span><br>conspicitur cumulata ratis, bustisque remittunt<br>corpora uictores, ducibus mirantibus ulli<br>esse ducem tanti. nullam maiore locuta est<br>ore ratem totum discurrens Fama per orbem.<br>non tamen ignauae post haec exempla uirorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">575</span><br>percipient gentes quam sit non ardua uirtus<br>seruitium fugisse manu, sed regna timentur<br>ob ferrum et saeuis libertas uritur armis,<br>ignorantque datos, ne quisquam seruiat, enses.<br>mors, utinam pauidos uitae subducere nolles,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">580</span><br>sed uirtus te sola daret.<br>&nbsp;&nbsp;&nbsp;&nbsp;&nbsp;non segnior illo<br>Marte fuit, qui tum Libycis exarsit in aruis.<br>namque rates audax Lilybaeo litore soluit<br>Curio, nec forti uelis Aquilone recepto<br>inter semirutas magnae Carthaginis arces&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">585</span><br>et Clipeam tenuit stationis litora notae,<br>primaque castra locat cano procul aequore, qua se<br>Bagrada lentus agit siccae sulcator harenae.<br>inde petit tumulos exesasque undique rupes,<br>Antaei quas regna uocat non uana uetustas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">590</span><br>nominis antiqui cupientem noscere causas<br>cognita per multos docuit rudis incola patres.<br>&nbsp;&nbsp;&nbsp;&nbsp;&nbsp;'nondum post genitos Tellus ecfeta gigantas<br>terribilem Libycis partum concepit in antris.<br>nec tam iusta fuit terrarum gloria Typhon&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">595</span><br>aut Tityos Briareusque ferox; caeloque pepercit<br>quod non Phlegraeis Antaeum sustulit aruis.<br>hoc quoque tam uastas cumulauit munere uires<br>Terra sui fetus, quod, cum tetigere parentem,<br>iam defecta uigent renouato robore membra.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">600</span><br>haec illi spelunca domus; latuisse sub alta<br>rupe ferunt, epulas raptos habuisse leones;<br>ad somnos non terga ferae praebere cubile<br>adsuerunt, non silua torum, uiresque resumit<br>in nuda tellure iacens. periere coloni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">605</span><br>aruorum Libyae, pereunt quos appulit aequor;<br>auxilioque diu uirtus non usa cadendi<br>terrae spernit opes: inuictus robore cunctis,<br>quamuis staret, erat. tandem uolgata cruenti<br>fama mali terras monstris aequorque leuantem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">610</span><br>magnanimum Alciden Libycas exciuit in oras.<br>ille Cleonaei proiecit terga leonis,<br>Antaeus Libyci; perfudit membra liquore<br>hospes Olympiacae seruato more palaestrae,<br>ille parum fidens pedibus contingere matrem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">615</span><br>auxilium membris calidas infudit harenas.<br>conseruere manus et multo bracchia nexu;<br>colla diu grauibus frustra temptata lacertis,<br>inmotumque caput fixa cum fronte tenetur,<br>miranturque habuisse parem. nec uiribus uti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">620</span><br>Alcides primo uoluit certamine totis,<br>exhausitque uirum, quod creber anhelitus illi<br>prodidit et gelidus fesso de corpore sudor.<br>tum ceruix lassata quati, tum pectore pectus<br>urgueri, tunc obliqua percussa labare&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">625</span><br>crura manu. iam terga uiri cedentia uictor<br>alligat et medium conpressis ilibus artat<br>inguinaque insertis pedibus distendit et omnem<br>explicuit per membra uirum. rapit arida tellus<br>sudorem; calido conplentur sanguine uenae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">630</span><br>intumuere tori, totosque induruit artus<br>Herculeosque nouo laxauit corpore nodos.<br>constitit Alcides stupefactus robore tanto,<br>nec sic Inachiis, quamuis rudis esset, in undis<br>desectam timuit reparatis anguibus hydram.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">635</span><br>conflixere pares, Telluris uiribus ille,<br>ille suis. numquam saeuae sperare nouercae<br>plus licuit: uidet exhaustos sudoribus artus<br>ceruicemque uiri, siccam cum ferret Olympum.<br>utque iterum fessis iniecit bracchia membris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">640</span><br>non expectatis Antaeus uiribus hostis<br>sponte cadit maiorque accepto robore surgit.<br>quisquis inest terris in fessos spiritus artus<br>egeritur, Tellusque uiro luctante laborat.<br>ut tandem auxilium tactae prodesse parentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">645</span><br>Alcides sensit, 'standum est tibi,' dixit 'et ultra<br>non credere solo, sternique uetabere terra.<br>haerebis pressis intra mea pectora membris:<br>huc, Antaee, cades.' sic fatus sustulit alte<br>nitentem in terras iuuenem. morientis in artus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">650</span><br>non potuit nati Tellus permittere uires:<br>Alcides medio tenuit iam pectora pigro<br>stricta gelu terrisque diu non credidit hostem.<br>hinc, aeui ueteris custos, famosa uetustas,<br>miratrixque sui, signauit nomine terras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">655</span><br>sed maiora dedit cognomina collibus istis<br>Poenum qui Latiis reuocauit ab arcibus hostem<br>Scipio; nam sedes Libyca tellure potito<br>haec fuit. en, ueteris cernis uestigia ualli.<br>Romana hos primum tenuit uictoria campos.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">660</span><br>&nbsp;&nbsp;&nbsp;&nbsp;&nbsp;Curio laetatus, tamquam fortuna locorum<br>bella gerat seruetque ducum sibi fata priorum,<br>felici non fausta loco tentoria ponens<br>indulsit castris et collibus abstulit omen<br>sollicitatque feros non aequis uiribus hostis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 665</span><br>&nbsp;&nbsp;&nbsp;&nbsp;&nbsp;omnis Romanis quae cesserat Africa signis<br>tum Vari sub iure fuit; qui robore quamquam<br>confisus Latio regis tamen undique uires<br>exciuit, Libycas gentis, extremaque mundi<br>signa suum comitata Iubam. non fusior ulli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">670</span><br>terra fuit domino: qua sunt longissima, regna<br>cardine ab occiduo uicinus Gadibus Atlans<br>terminat, a medio confinis Syrtibus Hammon;<br>at, qua lata iacet, uasti plaga feruida regni<br>distinet Oceanum zonaeque exusta calentis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">675</span><br>sufficiunt spatio populi: tot castra secuntur,<br>Autololes Numidaeque uagi semperque paratus<br>inculto Gaetulus equo, tum concolor Indo<br>Maurus, inops Nasamon, mixti Garamante perusto<br>Marmaridae uolucres, aequaturusque sagittas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">680</span><br>Medorum, tremulum cum torsit missile, Mazax,<br>et gens quae nudo residens Massylia dorso<br>ora leui flectit frenorum nescia uirga,<br>et solitus uacuis errare mapalibus Afer<br>uenator ferrique simul fiducia non est&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">685</span><br>uestibus iratos laxis operire leones.<br>nec solum studiis ciuilibus arma parabat<br>priuatae sed bella dabat Iuba concitus irae.<br>hunc quoque quo superos humanaque polluit anno<br>lege tribunicia solio depellere auorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">690</span><br>Curio temptarat, Libyamque auferre tyranno<br>dum regnum te, Roma, facit. memor ille doloris<br>hoc bellum sceptri fructum putat esse retenti.<br>hac igitur regis trepidat iam Curio fama<br>et quod Caesareis numquam deuota iuuentus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">695</span><br>illa nimis castris nec Rheni miles in undis<br>exploratus erat, Corfini captus in arce,<br>infidusque nouis ducibus dubiusque priori<br>fas utrumque putat. sed, postquam languida segni<br>cernit cuncta metu nocturnaque munera ualli&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">700</span><br>desolata fuga, trepida sic mente profatur:<br>&nbsp;&nbsp;&nbsp;&nbsp;&nbsp;'audendo magnus tegitur timor; arma capessam<br>ipse prior. campum miles descendat in aequum<br>dum meus est; uariam semper dant otia mentem.<br>eripe consilium pugna: cum dira uoluptas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">705</span><br>ense subit presso, galeae texere pudorem,<br>quis conferre duces meminit, quis pendere causas?<br>qua stetit inde fauet; ueluti fatalis harenae<br>muneribus non ira uetus concurrere cogit<br>productos, odere pares.' sic fatus apertis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">710</span><br>instruxit campis acies; quem blanda futuris<br>deceptura malis belli fortuna recepit.<br>nam pepulit Varum campo nudataque foeda<br>terga fuga, donec uetuerunt castra, cecidit.<br>&nbsp;&nbsp;&nbsp;&nbsp;&nbsp;tristia sed postquam superati proelia Vari&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">715</span><br>sunt audita Iubae, laetus quod gloria belli<br>sit rebus seruata suis, rapit agmina furtim,<br>obscuratque suam per iussa silentia famam<br>hoc solum incauto metuentis ab hoste, timeri.<br>mittitur, exigua qui proelia prima lacessat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">720</span><br>eliciatque manu, Numidis a rege secundus,<br>ut sibi commissi simulator Sabbura belli;<br>ipse caua regni uires in ualle retentat:<br>aspidas ut Pharias cauda sollertior hostis<br>ludit et iratas incerta prouocat umbra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">725</span><br>obliquusque caput uanas serpentis in auras<br>effusae tuto conprendit guttura morsu<br>letiferam citra saniem; tunc inrita pestis<br>exprimitur faucesque fluunt pereunte ueneno.<br>fraudibus euentum dederat fortuna, feroxque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">730</span><br>non exploratis occulti uiribus hostis<br>Curio nocturnum castris erumpere cogit<br>ignotisque equitem late decurrere campis.<br>ipse sub aurorae primos excedere motus<br>signa iubet castris, multum frustraque rogatus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">735</span><br>ut Libycas metuat fraudes infectaque semper<br>Punica bella dolis. leti fortuna propinqui<br>tradiderat fatis iuuenem, bellumque trahebat<br>auctorem ciuile suum. super ardua ducit<br>saxa, super cautes, abrupto limite signa;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">740</span><br>cum procul e summis conspecti collibus hostes<br>fraude sua cessere parum, dum colle relicto<br>effusam patulis aciem committeret aruis.<br>ille fugam credens simulatae nescius artis,<br>ut uictor, mersos aciem deiecit in agros.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">745</span><br>ut primum patuere doli, Numidaeque fugaces<br>undique conpletis clauserunt montibus agmen,<br>obstipuit dux ipse simul perituraque turba.<br>non timidi petiere fugam, non proelia fortes,<br>quippe ubi non sonipes motus clangore tubarum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">750</span><br>saxa quatit pulsu rigidos uexantia frenos<br>ora terens spargitque iubas et subrigit auris<br>incertoque pedum pugnat non stare tumultu:<br>fessa iacet ceruix, fumant sudoribus artus<br>oraque proiecta squalent arentia lingua,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">755</span><br>pectora rauca gemunt, quae creber anhelitus urguet,<br>et defecta grauis longe trahit ilia pulsus<br>siccaque sanguineis durescit spuma lupatis.<br>iamque gradum neque uerberibus stimulisque coacti<br>nec quamuis crebris iussi calcaribus addunt:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">760</span><br>uolneribus coguntur equi; nec profuit ulli<br>cornipedis rupisse moras, neque enim impetus ille<br>incursusque fuit: tantum perfertur ad hostis<br>et spatium iaculis oblato uolnere donat.<br>at, uagus Afer equos ut primum emisit in agmen,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;"> 765</span><br>tum campi tremuere sono, terraque soluta,<br>quantus Bistonio torquetur turbine, puluis<br>aera nube sua texit traxitque tenebras.<br>ut uero in pedites fatum miserabile belli<br>incubuit, nullo dubii discrimine Martis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">770</span><br>ancipites steterunt casus, set tempora pugnae<br>mors tenuit; neque enim licuit procurrere contra<br>et miscere manus. sic undique saepta iuuentus<br>comminus obliquis et rectis eminus hastis<br>obruitur, non uolneribus nec sanguine solum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">775</span><br>telorum nimbo peritura et pondere ferri.<br>ergo acies tantae paruum spissantur in orbem,<br>ac, siquis metuens medium correpsit in agmen,<br>uix inpune suos inter conuertitur enses;<br>densaturque globus, quantum pede prima relato&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">780</span><br>constrinxit gyros acies. non arma mouendi<br>iam locus est pressis, stipataque membra teruntur;<br>frangitur armatum conliso pectore pectus.<br>non tam laeta tulit uictor spectacula Maurus<br>quam Fortuna dabat; fluuios non ille cruoris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">785</span><br>membrorumque uidet lapsum et ferientia terram<br>corpora: conpressum turba stetit omne cadauer.<br>&nbsp;&nbsp;&nbsp;&nbsp;&nbsp;excitet inuisas dirae Carthaginis umbras<br>inferiis fortuna nouis, ferat ista cruentus<br>Hannibal et Poeni tam dira piacula manes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">790</span><br>Romanam, superi, Libyca tellure ruinam<br>Pompeio prodesse nefas uotisque senatus.<br>Africa nos potius uincat sibi. Curio, fusas<br>ut uidit campis acies et cernere tantas<br>permisit clades conpressus sanguine puluis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">795</span><br>non tulit adflictis animam producere rebus<br>aut sperare fugam, ceciditque in strage suorum<br>inpiger ad letum et fortis uirtute coacta.<br>&nbsp;&nbsp;&nbsp;&nbsp;&nbsp;quid nunc rostra tibi prosunt turbata forumque<br>unde tribunicia plebeius signifer arce&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">800</span><br>arma dabas populis? quid prodita iura senatus<br>et gener atque socer bello concurrere iussi?<br>ante iaces quam dira duces Pharsalia confert,<br>spectandumque tibi bellum ciuile negatum est.<br>has urbi miserae uestro de sanguine poenas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">805</span><br>ferre datis, luitis iugulo sic arma, potentes.<br>felix Roma quidem ciuisque habitura beatos,<br>si libertatis superis tam cura placeret<br>quam uindicta placet. Libycas, en, nobile corpus,<br>pascit aues nullo contectus Curio busto.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">810</span><br>at tibi nos, quando non proderit ista silere<br>a quibus omne aeui senium sua fama repellit,<br>digna damus, iuuenis, meritae praeconia uitae.<br>haut alium tanta ciuem tulit indole Roma<br>aut cui plus leges deberent recta sequenti;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">815</span><br>perdita tunc urbi nocuerunt saecula, postquam<br>ambitus et luxus et opum metuenda facultas<br>transuerso mentem dubiam torrente tulerunt,<br>momentumque fuit mutatus Curio rerum<br>Gallorum captus spoliis et Caesaris auro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">820</span><br>ius licet in iugulos nostros sibi fecerit ensis<br>Sulla potens Mariusque ferox et Cinna cruentus<br>Caesareaeque domus series, cui tanta potestas<br>concessa est? emere omnes, hic uendidit urbem.
</P>
<div class="footer">
	<p>
		<a href="/lucan.html">Lucan</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY></HTML>