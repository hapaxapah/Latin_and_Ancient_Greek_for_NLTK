<html>
	<head>
		<title>
			Ovid: Remedia Amoris
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>P. OVIDI NASONIS REMEDIA AMORIS
</p>

<P class=border></P>

<P>
Legerat huius Amor titulum nomenque libelli:<BR>&nbsp;&nbsp;&nbsp;&nbsp;&nbsp;'Bella mihi, video, bella parantur' ait.<BR>'Parce tuum vatem sceleris damnare, Cupido,<BR>&nbsp;&nbsp;&nbsp;&nbsp;&nbsp;Tradita qui toties te duce signa tuli.<BR>Non ego Tydides, a quo tua saucia mater&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>&nbsp;&nbsp;&nbsp;&nbsp;&nbsp;In liquidum rediit aethera Martis equis.<BR>Saepe tepent alii iuvenes: ego semper amavi,<BR>&nbsp;&nbsp;&nbsp;&nbsp;&nbsp;Et si, quid faciam, nunc quoque, quaeris, amo.<BR>Quin etiam docui, qua posses arte parari,<BR>&nbsp;&nbsp;&nbsp;&nbsp;&nbsp;Et quod nunc ratio est, impetus ante fuit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>Nec te, blande puer, nec nostras prodimus artes,<BR>&nbsp;&nbsp;&nbsp;&nbsp;&nbsp;Nec nova praeteritum Musa retexit opus.<BR>Siquis amat quod amare iuvat, feliciter ardens<BR>&nbsp;&nbsp;&nbsp;&nbsp;&nbsp;Gaudeat, et vento naviget ille suo.<BR>At siquis male fert indignae regna puellae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>&nbsp;&nbsp;&nbsp;&nbsp;&nbsp;Ne pereat, nostrae sentiat artis opem.<BR>Cur aliquis laqueo collum nodatus amator<BR>&nbsp;&nbsp;&nbsp;&nbsp;&nbsp;A trabe sublimi triste pependit onus?<BR>Cur aliquis rigido fodit sua pectora ferro?<BR>&nbsp;&nbsp;&nbsp;&nbsp;&nbsp;Invidiam caedis, pacis amator, habes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT><BR>Qui, nisi desierit, misero periturus amore est,<BR>&nbsp;&nbsp;&nbsp;&nbsp;&nbsp;Desinat; et nulli funeris auctor eris.<BR>Et puer es, nec te quicquam nisi ludere oportet:<BR>&nbsp;&nbsp;&nbsp;&nbsp;&nbsp;Lude; decent annos mollia regna tuos.<BR>[Nam poteras uti nudis ad bella sagittis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>&nbsp;&nbsp;&nbsp;&nbsp;&nbsp;Sed tua mortifero sanguine tela carent.]<BR>Vitricus et gladiis et acuta dimicet hasta,<BR>&nbsp;&nbsp;&nbsp;&nbsp;&nbsp;Et victor multa caede cruentus eat:<BR>Tu cole maternas, tuto quibus utimur, artes,<BR>&nbsp;&nbsp;&nbsp;&nbsp;&nbsp;Et quarum vitio nulla fit orba parens.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</FONT><BR>Effice nocturna frangatur ianua rixa,<BR>&nbsp;&nbsp;&nbsp;&nbsp;&nbsp;Et tegat ornatas multa corona fores:<BR>Fac coeant furtim iuvenes timidaeque puellae,<BR>&nbsp;&nbsp;&nbsp;&nbsp;&nbsp;Verbaque dent cauto qualibet arte viro:<BR>Et modo blanditias rigido, modo iurgia posti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</FONT><BR>&nbsp;&nbsp;&nbsp;&nbsp;&nbsp;Dicat et exclusus flebile cantet amans.<BR>His lacrimis contentus eris sine crimine mortis;<BR>&nbsp;&nbsp;&nbsp;&nbsp;&nbsp;Non tua fax avidos digna subire rogos.'<BR>Haec ego: movit Amor gemmatas aureus alas,<BR>&nbsp;&nbsp;&nbsp;&nbsp;&nbsp;Et mihi 'propositum perfice' dixit 'opus.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</FONT><BR>Ad mea, decepti iuvenes, praecepta venite,<BR>&nbsp;&nbsp;&nbsp;&nbsp;&nbsp;Quos suus ex omni parte fefellit amor.<BR>Discite sanari, per quem didicistis amare:<BR>&nbsp;&nbsp;&nbsp;&nbsp;&nbsp;Una manus vobis vulnus opemque feret.<BR>Terra salutares herbas, eademque nocentes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>45</FONT><BR>&nbsp;&nbsp;&nbsp;&nbsp;&nbsp;Nutrit, et urticae proxima saepe rosa est;<BR>Vulnus in Herculeo quae quondam fecerat hoste,<BR>&nbsp;&nbsp;&nbsp;&nbsp;&nbsp;Vulneris auxilium Pelias hasta tulit.<BR>Sed quaecumque viris, vobis quoque dicta, puellae,<BR>&nbsp;&nbsp;&nbsp;&nbsp;&nbsp;Credite: diversis partibus arma damus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>50</FONT><BR>E quibus ad vestros siquid non pertinet usus,<BR>&nbsp;&nbsp;&nbsp;&nbsp;&nbsp;Attamen exemplo multa docere potest.<BR>Utile propositum est saevas extinguere flammas,<BR>&nbsp;&nbsp;&nbsp;&nbsp;&nbsp;Nec servum vitii pectus habere sui.<BR>Vixisset Phyllis, si me foret usa magistro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>55</FONT><BR>&nbsp;&nbsp;&nbsp;&nbsp;&nbsp;Et per quod novies, saepius isset iter;<BR>Nec moriens Dido summa vidisset ab arce<BR>&nbsp;&nbsp;&nbsp;&nbsp;&nbsp;Dardanias vento vela dedisse rates;<BR>Nec dolor armasset contra sua viscera matrem,<BR>&nbsp;&nbsp;&nbsp;&nbsp;&nbsp;Quae socii damno sanguinis ulta virum est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>60</FONT><BR>Arte mea Tereus, quamvis Philomela placeret,<BR>&nbsp;&nbsp;&nbsp;&nbsp;&nbsp;Per facinus fieri non meruisset avis.<BR>Da mihi Pasiphaen, iam tauri ponet amorem:<BR>&nbsp;&nbsp;&nbsp;&nbsp;&nbsp;Da Phaedram, Phaedrae turpis abibit amor.<BR>Crede Parim nobis, Helenen Menelaus habebit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>65</FONT><BR>&nbsp;&nbsp;&nbsp;&nbsp;&nbsp;Nec manibus Danais Pergama victa cadent.<BR>Impia si nostros legisset Scylla libellos,<BR>&nbsp;&nbsp;&nbsp;&nbsp;&nbsp;Haesisset capiti purpura, Nise, tuo.<BR>Me duce damnosas, homines, conpescite curas,<BR>&nbsp;&nbsp;&nbsp;&nbsp;&nbsp;Rectaque cum sociis me duce navis eat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>70</FONT><BR>Naso legendus erat tum, cum didicistis amare:<BR>&nbsp;&nbsp;&nbsp;&nbsp;&nbsp;Idem nunc vobis Naso legendus erit.<BR>Publicus assertor dominis suppressa levabo<BR>&nbsp;&nbsp;&nbsp;&nbsp;&nbsp;Pectora: vindictae quisque favete suae.<BR>Te precor incipiens, adsit tua laurea nobis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>75</FONT><BR>&nbsp;&nbsp;&nbsp;&nbsp;&nbsp;Carminis et medicae, Phoebe, repertor opis.<BR>Tu pariter vati, pariter succurre medenti:<BR>&nbsp;&nbsp;&nbsp;&nbsp;&nbsp;Utraque tutelae subdita cura tua est.<BR>Dum licet, et modici tangunt praecordia motus,<BR>&nbsp;&nbsp;&nbsp;&nbsp;&nbsp;Si piget, in primo limine siste pedem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>80</FONT><BR>Opprime, dum nova sunt, subiti mala semina morbi,<BR>&nbsp;&nbsp;&nbsp;&nbsp;&nbsp;Et tuus incipiens ire resistat equus.<BR>Nam mora dat vires, teneras mora percoquit uvas,<BR>&nbsp;&nbsp;&nbsp;&nbsp;&nbsp;Et validas segetes quae fuit herba, facit.<BR>Quae praebet latas arbor spatiantibus umbras,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>85</FONT><BR>&nbsp;&nbsp;&nbsp;&nbsp;&nbsp;Quo posita est primum tempore virga fuit;<BR>Tum poterat manibus summa tellure revelli:<BR>&nbsp;&nbsp;&nbsp;&nbsp;&nbsp;Nunc stat in inmensum viribus aucta suis.<BR>Quale sit id, quod amas, celeri circumspice mente,<BR>&nbsp;&nbsp;&nbsp;&nbsp;&nbsp;Et tua laesuro subtrahe colla iugo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>90</FONT><BR>Principiis obsta; sero medicina paratur,<BR>&nbsp;&nbsp;&nbsp;&nbsp;&nbsp;Cum mala per longas convaluere moras.<BR>Sed propera, nec te venturas differ in horas;<BR>&nbsp;&nbsp;&nbsp;&nbsp;&nbsp;Qui non est hodie, cras minus aptus erit:<BR>Verba dat omnis amor, reperitque alimenta morando;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>95</FONT><BR>&nbsp;&nbsp;&nbsp;&nbsp;&nbsp;Optima vindictae proxima quaeque dies.<BR>Flumina pauca vides de magnis fontibus orta:<BR>&nbsp;&nbsp;&nbsp;&nbsp;&nbsp;Plurima collectis multiplicantur aquis.<BR>Si cito sensisses, quantum peccare parares,<BR>&nbsp;&nbsp;&nbsp;&nbsp;&nbsp;Non tegeres vultus cortice, Myrrha, tuos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>100</FONT><BR>Vidi ego, quod fuerat primo sanabile, vulnus<BR>&nbsp;&nbsp;&nbsp;&nbsp;&nbsp;Dilatum longae damna tulisse morae.<BR>Sed quia delectat Veneris decerpere fructum,<BR>&nbsp;&nbsp;&nbsp;&nbsp;&nbsp;Dicimus adsidue 'cras quoque fiet idem.'<BR>Interea tacitae serpunt in viscera flammae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>105</FONT><BR>&nbsp;&nbsp;&nbsp;&nbsp;&nbsp;Et mala radices altius arbor agit.<BR>Si tamen auxilii perierunt tempora primi,<BR>&nbsp;&nbsp;&nbsp;&nbsp;&nbsp;Et vetus in capto pectore sedit amor,<BR>Maius opus superest: sed non, quia serior aegro<BR>&nbsp;&nbsp;&nbsp;&nbsp;&nbsp;Advocor, ille mihi destituendus erit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>110</FONT><BR>Quam laesus fuerat, partem Poeantius heros<BR>&nbsp;&nbsp;&nbsp;&nbsp;&nbsp;Certa debuerat praesecuisse manu;<BR>Post tamen hic multos sanatus creditur annos<BR>&nbsp;&nbsp;&nbsp;&nbsp;&nbsp;Supremam bellis imposuisse manum.<BR>Qui modo nascentes properabam pellere morbos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>115</FONT><BR>&nbsp;&nbsp;&nbsp;&nbsp;&nbsp;Admoveo tardam nunc tibi lentus opem.<BR>Aut nova, si possis, sedare incendia temptes,<BR>&nbsp;&nbsp;&nbsp;&nbsp;&nbsp;Aut ubi per vires procubuere suas:<BR>Dum furor in cursu est, currenti cede furori;<BR>&nbsp;&nbsp;&nbsp;&nbsp;&nbsp;Difficiles aditus impetus omnis habet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>120</FONT><BR>Stultus, ab obliquo qui cum descendere possit,<BR>&nbsp;&nbsp;&nbsp;&nbsp;&nbsp;Pugnat in adversas ire natator aquas.<BR>Impatiens animus nec adhuc tractabilis artem<BR>&nbsp;&nbsp;&nbsp;&nbsp;&nbsp;Respuit, atque odio verba monentis habet.<BR>Adgrediar melius tum, cum sua vulnera tangi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>125</FONT><BR>&nbsp;&nbsp;&nbsp;&nbsp;&nbsp;Iam sinet, et veris vocibus aptus erit.<BR>Quis matrem, nisi mentis inops, in funere nati<BR>&nbsp;&nbsp;&nbsp;&nbsp;&nbsp;Flere vetet? non hoc illa monenda loco est.<BR>Cum dederit lacrimas animumque impleverit aegrum,<BR>&nbsp;&nbsp;&nbsp;&nbsp;&nbsp;Ille dolor verbis emoderandus erit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>130</FONT><BR>Temporis ars medicina fere est: data tempore prosunt,<BR>&nbsp;&nbsp;&nbsp;&nbsp;&nbsp;Et data non apto tempore vina nocent.<BR>Quin etiam accendas vitia inritesque vetando,<BR>&nbsp;&nbsp;&nbsp;&nbsp;&nbsp;Temporibus si non adgrediare suis.<BR>Ergo ubi visus eris nostra medicabilis arte,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>135</FONT><BR>&nbsp;&nbsp;&nbsp;&nbsp;&nbsp;Fac monitis fugias otia prima meis.<BR>Haec, ut ames, faciunt; haec, quod fecere, tuentur;<BR>&nbsp;&nbsp;&nbsp;&nbsp;&nbsp;Haec sunt iucundi causa cibusque mali.<BR>Otia si tollas, periere Cupidinis arcus,<BR>&nbsp;&nbsp;&nbsp;&nbsp;&nbsp;Contemptaeque iacent et sine luce faces.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>140</FONT><BR>Quam platanus vino gaudet, quam populus unda,<BR>&nbsp;&nbsp;&nbsp;&nbsp;&nbsp;Et quam limosa canna palustris humo,<BR>Tam Venus otia amat; qui finem quaeris amoris,<BR>&nbsp;&nbsp;&nbsp;&nbsp;&nbsp;Cedit amor rebus: res age, tutus eris.<BR>Languor, et inmodici sub nullo vindice somni,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>145</FONT><BR>&nbsp;&nbsp;&nbsp;&nbsp;&nbsp;Aleaque, et multo tempora quassa mero<BR>Eripiunt omnes animo sine vulnere nervos:<BR>&nbsp;&nbsp;&nbsp;&nbsp;&nbsp;Adfluit incautis insidiosus Amor.<BR>Desidiam puer ille sequi solet, odit agentes:<BR>&nbsp;&nbsp;&nbsp;&nbsp;&nbsp;Da vacuae menti, quo teneatur, opus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>150</FONT><BR>Sunt fora, sunt leges, sunt, quos tuearis, amici:<BR>&nbsp;&nbsp;&nbsp;&nbsp;&nbsp;Vade per urbanae splendida castra togae.<BR>Vel tu sanguinei iuvenalia munera Martis<BR>&nbsp;&nbsp;&nbsp;&nbsp;&nbsp;Suspice: deliciae iam tibi terga dabunt.<BR>Ecce, fugax Parthus, magni nova causa triumphi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>155</FONT><BR>&nbsp;&nbsp;&nbsp;&nbsp;&nbsp;Iam videt in campis Caesaris arma suis:<BR>Vince Cupidineas pariter Parthasque sagittas,<BR>&nbsp;&nbsp;&nbsp;&nbsp;&nbsp;Et refer ad patrios bina tropaea deos.<BR>Ut semel Aetola Venus est a cuspide laesa,<BR>&nbsp;&nbsp;&nbsp;&nbsp;&nbsp;Mandat amatori bella gerenda suo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>160</FONT><BR>Quaeritur, Aegisthus quare sit factus adulter?<BR>&nbsp;&nbsp;&nbsp;&nbsp;&nbsp;In promptu causa est: desidiosus erat.<BR>Pugnabant alii tardis apud Ilion armis:<BR>&nbsp;&nbsp;&nbsp;&nbsp;&nbsp;Transtulerat vires Graecia tota suas.<BR>Sive operam bellis vellet dare, nulla gerebat:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>165</FONT><BR>&nbsp;&nbsp;&nbsp;&nbsp;&nbsp;Sive foro, vacuum litibus Argos erat.<BR>Quod potuit, ne nil illic ageretur, amavit.<BR>&nbsp;&nbsp;&nbsp;&nbsp;&nbsp;Sic venit ille puer, sic puer ille manet.<BR>Rura quoque oblectant animos studiumque colendi:<BR>&nbsp;&nbsp;&nbsp;&nbsp;&nbsp;Quaelibet huic curae cedere cura potest.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2> 170</FONT><BR>Colla iube domitos oneri supponere tauros,<BR>&nbsp;&nbsp;&nbsp;&nbsp;&nbsp;Sauciet ut duram vomer aduncus humum:<BR>Obrue versata Cerialia semina terra,<BR>&nbsp;&nbsp;&nbsp;&nbsp;&nbsp;Quae tibi cum multo faenore reddat ager.<BR>Aspice curvatos pomorum pondere ramos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>175</FONT><BR>&nbsp;&nbsp;&nbsp;&nbsp;&nbsp;Ut sua, quod peperit, vix ferat arbor onus;<BR>Aspice labentes iucundo murmure rivos;<BR>&nbsp;&nbsp;&nbsp;&nbsp;&nbsp;Aspice tondentes fertile gramen oves.<BR>Ecce, petunt rupes praeruptaque saxa capellae:<BR>&nbsp;&nbsp;&nbsp;&nbsp;&nbsp;Iam referent haedis ubera plena suis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>180</FONT><BR>Pastor inaequali modulatur harundine carmen,<BR>&nbsp;&nbsp;&nbsp;&nbsp;&nbsp;Nec desunt comites, sedula turba, canes;<BR>Parte sonant alia silvae mugitibus altae,<BR>&nbsp;&nbsp;&nbsp;&nbsp;&nbsp;Et queritur vitulum mater abesse suum.<BR>Quid, cum suppositos fugiunt examina fumos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>185</FONT><BR>&nbsp;&nbsp;&nbsp;&nbsp;&nbsp;Ut relevent dempti vimina curva favi?<BR>Poma dat autumnus: formosa est messibus aestas:<BR>&nbsp;&nbsp;&nbsp;&nbsp;&nbsp;Ver praebet flores: igne levatur hiems.<BR>Temporibus certis maturam rusticus uvam<BR>&nbsp;&nbsp;&nbsp;&nbsp;&nbsp;Deligit, et nudo sub pede musta fluunt;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>190</FONT><BR>Temporibus certis desectas alligat herbas,<BR>&nbsp;&nbsp;&nbsp;&nbsp;&nbsp;Et tonsam raro pectine verrit humum.<BR>Ipse potes riguis plantam deponere in hortis,<BR>&nbsp;&nbsp;&nbsp;&nbsp;&nbsp;Ipse potes rivos ducere lenis aquae.<BR>Venerit insitio; fac ramum ramus adoptet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>195</FONT><BR>&nbsp;&nbsp;&nbsp;&nbsp;&nbsp;Stetque peregrinis arbor operta comis.<BR>Cum semel haec animum coepit mulcere voluptas,<BR>&nbsp;&nbsp;&nbsp;&nbsp;&nbsp;Debilibus pinnis inritus exit Amor.<BR>Vel tu venandi studium cole: saepe recessit<BR>&nbsp;&nbsp;&nbsp;&nbsp;&nbsp;Turpiter a Phoebi victa sorore Venus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>200</FONT><BR>Nunc leporem pronum catulo sectare sagaci,<BR>&nbsp;&nbsp;&nbsp;&nbsp;&nbsp;Nunc tua frondosis retia tende iugis,<BR>Aut pavidos terre varia formidine cervos,<BR>&nbsp;&nbsp;&nbsp;&nbsp;&nbsp;Aut cadat adversa cuspide fossus aper.<BR>Nocte fatigatum somnus, non cura puellae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>205</FONT><BR>&nbsp;&nbsp;&nbsp;&nbsp;&nbsp;Excipit et pingui membra quiete levat.<BR>Lenius est studium, studium tamen, alite capta<BR>&nbsp;&nbsp;&nbsp;&nbsp;&nbsp;Aut lino aut calamis praemia parva sequi,<BR>Vel, quae piscis edax avido male devoret ore,<BR>&nbsp;&nbsp;&nbsp;&nbsp;&nbsp;Abdere sub parvis aera recurva cibis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>210</FONT><BR>Aut his aut aliis, donec dediscis amare,<BR>&nbsp;&nbsp;&nbsp;&nbsp;&nbsp;Ipse tibi furtim decipiendus eris.<BR>Tu tantum quamvis firmis retinebere vinclis,<BR>&nbsp;&nbsp;&nbsp;&nbsp;&nbsp;I procul, et longas carpere perge vias;<BR>Flebis, et occurret desertae nomen amicae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>215</FONT><BR>&nbsp;&nbsp;&nbsp;&nbsp;&nbsp;Stabit et in media pes tibi saepe via:<BR>Sed quanto minus ire voles, magis ire memento;<BR>&nbsp;&nbsp;&nbsp;&nbsp;&nbsp;Perfer, et invitos currere coge pedes.<BR>Nec pluvias opta, nec te peregrina morentur<BR>&nbsp;&nbsp;&nbsp;&nbsp;&nbsp;Sabbata, nec damnis Allia nota suis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>220</FONT><BR>Nec quot transieris et quot tibi, quaere, supersint<BR>&nbsp;&nbsp;&nbsp;&nbsp;&nbsp;Milia; nec, maneas ut prope, finge moras:<BR>Tempora nec numera, nec crebro respice Romam,<BR>&nbsp;&nbsp;&nbsp;&nbsp;&nbsp;Sed fuge: tutus adhuc Parthus ab hoste fuga est.<BR>Dura aliquis praecepta vocet mea; dura fatemur&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>225</FONT><BR>&nbsp;&nbsp;&nbsp;&nbsp;&nbsp;Esse; sed ut valeas, multa dolenda feres.<BR>Saepe bibi sucos, quamvis invitus, amaros<BR>&nbsp;&nbsp;&nbsp;&nbsp;&nbsp;Aeger, et oranti mensa negata mihi.<BR>Ut corpus redimas, ferrum patieris et ignes,<BR>&nbsp;&nbsp;&nbsp;&nbsp;&nbsp;Arida nec sitiens ora levabis aqua:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2> 230</FONT><BR>Ut valeas animo, quicquam tolerare negabis?<BR>&nbsp;&nbsp;&nbsp;&nbsp;&nbsp;At pretium pars haec corpore maius habet.<BR>Sed tamen est artis tristissima ianua nostrae,<BR>&nbsp;&nbsp;&nbsp;&nbsp;&nbsp;Et labor est unus tempora prima pati.<BR>Aspicis, ut prensos urant iuga prima iuvencos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>235</FONT><BR>&nbsp;&nbsp;&nbsp;&nbsp;&nbsp;Et nova velocem cingula laedat equum?<BR>Forsitan a laribus patriis exire pigebit:<BR>&nbsp;&nbsp;&nbsp;&nbsp;&nbsp;Sed tamen exibis: deinde redire voles;<BR>Nec te Lar patrius, sed amor revocabit amicae,<BR>&nbsp;&nbsp;&nbsp;&nbsp;&nbsp;Praetendens culpae splendida verba tuae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>240</FONT><BR>Cum semel exieris, centum solatia curae<BR>&nbsp;&nbsp;&nbsp;&nbsp;&nbsp;Et rus et comites et via longa dabit.<BR>Nec satis esse putes discedere; lentus abesto,<BR>&nbsp;&nbsp;&nbsp;&nbsp;&nbsp;Dum perdat vires sitque sine igne cinis.<BR>Quod nisi firmata properaris mente reverti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>245</FONT><BR>&nbsp;&nbsp;&nbsp;&nbsp;&nbsp;Inferet arma tibi saeva rebellis Amor.<BR>Quidquid et afueris, avidus sitiensque redibis,<BR>&nbsp;&nbsp;&nbsp;&nbsp;&nbsp;Et spatium damno cesserit omne tuo.<BR>Viderit, Haemoniae siquis mala pabula terrae<BR>&nbsp;&nbsp;&nbsp;&nbsp;&nbsp;Et magicas artes posse iuvare putat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>250</FONT><BR>Ista veneficii vetus est via; noster Apollo<BR>&nbsp;&nbsp;&nbsp;&nbsp;&nbsp;Innocuam sacro carmine monstrat opem.<BR>Me duce non tumulo prodire iubebitur umbra,<BR>&nbsp;&nbsp;&nbsp;&nbsp;&nbsp;Non anus infami carmine rumpet humum;<BR>Non seges ex aliis alios transibit in agros,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>255</FONT><BR>&nbsp;&nbsp;&nbsp;&nbsp;&nbsp;Nec subito Phoebi pallidus orbis erit.<BR>Ut solet, aequoreas ibit Tiberinus in undas:<BR>&nbsp;&nbsp;&nbsp;&nbsp;&nbsp;Ut solet, in niveis Luna vehetur equis.<BR>Nulla recantatas deponent pectora curas,<BR>&nbsp;&nbsp;&nbsp;&nbsp;&nbsp;Nec fugiet vivo sulpure victus amor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>260</FONT><BR>Quid te Phasiacae iuverunt gramina terrae,<BR>&nbsp;&nbsp;&nbsp;&nbsp;&nbsp;Cum cuperes patria, Colchi, manere domo?<BR>Quid tibi profuerunt, Circe, Perseides herbae,<BR>&nbsp;&nbsp;&nbsp;&nbsp;&nbsp;Cum sua Neritias abstulit aura rates?<BR>Omnia fecisti, ne callidus hospes abiret:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>265</FONT><BR>&nbsp;&nbsp;&nbsp;&nbsp;&nbsp;Ille dedit certae lintea plena fugae.<BR>Omnia fecisti, ne te ferus ureret ignis:<BR>&nbsp;&nbsp;&nbsp;&nbsp;&nbsp;Longus in invito pectore sedit amor.<BR>Vertere tu poteras homines in mille figuras,<BR>&nbsp;&nbsp;&nbsp;&nbsp;&nbsp;Non poteras animi vertere iura tui.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>270</FONT><BR>Diceris his etiam, cum iam discedere vellet,<BR>&nbsp;&nbsp;&nbsp;&nbsp;&nbsp;Dulichium verbis detinuisse ducem:<BR>'Non ego, quod primo, memini, sperare solebam,<BR>&nbsp;&nbsp;&nbsp;&nbsp;&nbsp;Iam precor, ut coniunx tu meus esse velis;<BR>Et tamen, ut coniunx essem tua, digna videbar,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>275</FONT><BR>&nbsp;&nbsp;&nbsp;&nbsp;&nbsp;Quod dea, quod magni filia Solis eram.<BR>Ne properes, oro; spatium pro munere posco:<BR>&nbsp;&nbsp;&nbsp;&nbsp;&nbsp;Quid minus optari per mea vota potest?<BR>Et freta mota vides, et debes illa timere:<BR>&nbsp;&nbsp;&nbsp;&nbsp;&nbsp;Utilior velis postmodo ventus erit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>280</FONT><BR>Quae tibi causa fugae? non hic nova Troia resurgit,<BR>&nbsp;&nbsp;&nbsp;&nbsp;&nbsp;Non aliquis socios rursus ad arma vocat.<BR>Hic amor et pax est, in qua male vulneror una,<BR>&nbsp;&nbsp;&nbsp;&nbsp;&nbsp;Tutaque sub regno terra futura tuo est.'<BR>Illa loquebatur, navem solvebat Ulixes:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>285</FONT><BR>&nbsp;&nbsp;&nbsp;&nbsp;&nbsp;Inrita cum velis verba tulere noti.<BR>Ardet et adsuetas Circe decurrit ad artes,<BR>&nbsp;&nbsp;&nbsp;&nbsp;&nbsp;Nec tamen est illis adtenuatus amor.<BR>Ergo quisquis opem nostra tibi poscis ab arte,<BR>&nbsp;&nbsp;&nbsp;&nbsp;&nbsp;Deme veneficiis carminibusque fidem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2> 290</FONT><BR>Si te causa potens domina retinebit in Urbe,<BR>&nbsp;&nbsp;&nbsp;&nbsp;&nbsp;Accipe, consilium quod sit in Urbe meum.<BR>Optimus ille sui vindex, laedentia pectus<BR>&nbsp;&nbsp;&nbsp;&nbsp;&nbsp;Vincula qui rupit, dedoluitque semel.<BR>Sed cui tantum animi est, illum mirabor et ipse,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>295</FONT><BR>&nbsp;&nbsp;&nbsp;&nbsp;&nbsp;Et dicam 'monitis non eget iste meis.'<BR>Tu mihi, qui, quod amas, aegre dediscis amare,<BR>&nbsp;&nbsp;&nbsp;&nbsp;&nbsp;Nec potes, et velles posse, docendus eris.<BR>Saepe refer tecum sceleratae facta puellae,<BR>&nbsp;&nbsp;&nbsp;&nbsp;&nbsp;Et pone ante oculos omnia damna tuos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>300</FONT><BR>'Illud et illud habet, nec ea contenta rapina est:<BR>&nbsp;&nbsp;&nbsp;&nbsp;&nbsp;Sub titulum nostros misit avara lares.<BR>Sic mihi iuravit, sic me iurata fefellit,<BR>&nbsp;&nbsp;&nbsp;&nbsp;&nbsp;Ante suas quotiens passa iacere fores!<BR>Diligit ipsa alios, a me fastidit amari;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>305</FONT><BR>&nbsp;&nbsp;&nbsp;&nbsp;&nbsp;Institor, heu, noctes, quas mihi non dat, habet!'<BR>Haec tibi per totos inacescant omnia sensus:<BR>&nbsp;&nbsp;&nbsp;&nbsp;&nbsp;Haec refer, hinc odii semina quaere tui.<BR>Atque utinam possis etiam facundus in illis<BR>&nbsp;&nbsp;&nbsp;&nbsp;&nbsp;Esse! dole tantum, sponte disertus eris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>310</FONT><BR>Haeserat in quadam nuper mea cura puella:<BR>&nbsp;&nbsp;&nbsp;&nbsp;&nbsp;Conveniens animo non erat illa meo:<BR>Curabar propriis aeger Podalirius herbis,<BR>&nbsp;&nbsp;&nbsp;&nbsp;&nbsp;Et, fateor, medicus turpiter aeger eram.<BR>Profuit adsidue vitiis insistere amicae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>315</FONT><BR>&nbsp;&nbsp;&nbsp;&nbsp;&nbsp;Idque mihi factum saepe salubre fuit.<BR>'Quam mala' dicebam 'nostrae sunt crura puellae!'<BR>&nbsp;&nbsp;&nbsp;&nbsp;&nbsp;Nec tamen, ut vere confiteamur, erant.<BR>'Brachia quam non sunt nostrae formosa puellae!'<BR>&nbsp;&nbsp;&nbsp;&nbsp;&nbsp;Et tamen, ut vere confiteamur, erant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>320</FONT><BR>'Quam brevis est!' nec erat; 'quam multum poscit amantem!'<BR>&nbsp;&nbsp;&nbsp;&nbsp;&nbsp;Haec odio venit maxima causa meo.<BR>Et mala sunt vicina bonis; errore sub illo<BR>&nbsp;&nbsp;&nbsp;&nbsp;&nbsp;Pro vitio virtus crimina saepe tulit.<BR>Qua potes, in peius dotes deflecte puellae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>325</FONT><BR>&nbsp;&nbsp;&nbsp;&nbsp;&nbsp;Iudiciumque brevi limite falle tuum.<BR>Turgida, si plena est, si fusca est, nigra vocetur:<BR>&nbsp;&nbsp;&nbsp;&nbsp;&nbsp;In gracili macies crimen habere potest.<BR>Et poterit dici petulans, quae rustica non est:<BR>&nbsp;&nbsp;&nbsp;&nbsp;&nbsp;Et poterit dici rustica, siqua proba est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>330</FONT><BR>Quin etiam, quacumque caret tua femina dote,<BR>&nbsp;&nbsp;&nbsp;&nbsp;&nbsp;Hanc moveat, blandis usque precare sonis.<BR>Exige uti cantet, siqua est sine voce puella:<BR>&nbsp;&nbsp;&nbsp;&nbsp;&nbsp;Fac saltet, nescit siqua movere manum.<BR>Barbara sermone est? fac tecum multa loquatur;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>335</FONT><BR>&nbsp;&nbsp;&nbsp;&nbsp;&nbsp;Non didicit chordas tangere? posce lyram.<BR>Durius incedit? fac inambulet; omne papillae<BR>&nbsp;&nbsp;&nbsp;&nbsp;&nbsp;Pectus habent? vitium fascia nulla tegat.<BR>Si male dentata est, narra, quod rideat, illi;<BR>&nbsp;&nbsp;&nbsp;&nbsp;&nbsp;Mollibus est oculis? quod fleat illa, refer.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>340</FONT><BR>Proderit et subito, cum se non finxerit ulli,<BR>&nbsp;&nbsp;&nbsp;&nbsp;&nbsp;Ad dominam celeres mane tulisse gradus.<BR>Auferimur cultu; gemmis auroque teguntur<BR>&nbsp;&nbsp;&nbsp;&nbsp;&nbsp;Omnia; pars minima est ipsa puella sui.<BR>Saepe ubi sit, quod ames, inter tam multa requiras;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>345</FONT><BR>&nbsp;&nbsp;&nbsp;&nbsp;&nbsp;Decipit hac oculos aegide dives Amor.<BR>Improvisus ades, deprendes tutus inermem:<BR>&nbsp;&nbsp;&nbsp;&nbsp;&nbsp;Infelix vitiis excidet illa suis.<BR>Non tamen huic nimium praecepto credere tutum est:<BR>&nbsp;&nbsp;&nbsp;&nbsp;&nbsp;Fallit enim multos forma sine arte decens.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2> 350</FONT><BR>Tum quoque, compositis cum collinet ora venenis,<BR>&nbsp;&nbsp;&nbsp;&nbsp;&nbsp;Ad dominae vultus (nec pudor obstet) eas.<BR>Pyxidas invenies et rerum mille colores,<BR>&nbsp;&nbsp;&nbsp;&nbsp;&nbsp;Et fluere in tepidos oesypa lapsa sinus.<BR>Illa tuas redolent, Phineu, medicamina mensas:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>355</FONT><BR>&nbsp;&nbsp;&nbsp;&nbsp;&nbsp;Non semel hinc stomacho nausea facta meo est.<BR>Nunc tibi, quae medio veneris praestemus in usu,<BR>&nbsp;&nbsp;&nbsp;&nbsp;&nbsp;Eloquar: ex omni est parte fugandus amor.<BR>Multa quidem ex illis pudor est mihi dicere; sed tu<BR>&nbsp;&nbsp;&nbsp;&nbsp;&nbsp;Ingenio verbis concipe plura meis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>360</FONT><BR>Nuper enim nostros quidam carpsere libellos,<BR>&nbsp;&nbsp;&nbsp;&nbsp;&nbsp;Quorum censura Musa proterva mea est.<BR>Dummodo sic placeam, dum toto canter in orbe,<BR>&nbsp;&nbsp;&nbsp;&nbsp;&nbsp;Quamlibet impugnent unus et alter opus.<BR>Ingenium magni livor detractat Homeri:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>365</FONT><BR>&nbsp;&nbsp;&nbsp;&nbsp;&nbsp;Quisquis es, ex illo, Zoile, nomen habes.<BR>Et tua sacrilegae laniarunt carmina linguae,<BR>&nbsp;&nbsp;&nbsp;&nbsp;&nbsp;Pertulit huc victos quo duce Troia deos.<BR>Summa petit livor; perflant altissima venti:<BR>&nbsp;&nbsp;&nbsp;&nbsp;&nbsp;Summa petunt dextra fulmina missa Iovis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>370</FONT><BR>At tu, quicumque es, quem nostra licentia laedit,<BR>&nbsp;&nbsp;&nbsp;&nbsp;&nbsp;Si sapis, ad numeros exige quidque suos.<BR>Fortia Maeonio gaudent pede bella referri;<BR>&nbsp;&nbsp;&nbsp;&nbsp;&nbsp;Deliciis illic quis locus esse potest?<BR>Grande sonant tragici; tragicos decet ira cothurnos:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>375</FONT><BR>&nbsp;&nbsp;&nbsp;&nbsp;&nbsp;Usibus e mediis soccus habendus erit.<BR>Liber in adversos hostes stringatur iambus,<BR>&nbsp;&nbsp;&nbsp;&nbsp;&nbsp;Seu celer, extremum seu trahat ille pedem.<BR>Blanda pharetratos Elegia cantet Amores,<BR>&nbsp;&nbsp;&nbsp;&nbsp;&nbsp;Et levis arbitrio ludat amica suo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>380</FONT><BR>Callimachi numeris non est dicendus Achilles,<BR>&nbsp;&nbsp;&nbsp;&nbsp;&nbsp;Cydippe non est oris, Homere, tui.<BR>Quis feret Andromaches peragentem Thaida partes?<BR>&nbsp;&nbsp;&nbsp;&nbsp;&nbsp;Peccet, in Andromache Thaida quisquis agat.<BR>Thais in arte mea est; lascivia libera nostra est;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>385</FONT><BR>&nbsp;&nbsp;&nbsp;&nbsp;&nbsp;Nil mihi cum vitta; Thais in arte mea est.<BR>Si mea materiae respondet Musa iocosae,<BR>&nbsp;&nbsp;&nbsp;&nbsp;&nbsp;Vicimus, et falsi criminis acta rea est.<BR>Rumpere, Livor edax: magnum iam nomen habemus;<BR>&nbsp;&nbsp;&nbsp;&nbsp;&nbsp;Maius erit, tantum quo pede coepit eat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>390</FONT><BR>Sed nimium properas: vivam modo, plura dolebis;<BR>&nbsp;&nbsp;&nbsp;&nbsp;&nbsp;Et capiunt animi carmina multa mei.<BR>Nam iuvat et studium famae mihi crevit honore;<BR>&nbsp;&nbsp;&nbsp;&nbsp;&nbsp;Principio clivi noster anhelat equus.<BR>Tantum se nobis elegi debere fatentur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>395</FONT><BR>&nbsp;&nbsp;&nbsp;&nbsp;&nbsp;Quantum Vergilio nobile debet epos.<BR>Hactenus invidiae respondimus: attrahe lora<BR>&nbsp;&nbsp;&nbsp;&nbsp;&nbsp;Fortius, et gyro curre, poeta, tuo.<BR>Ergo ubi concubitus et opus iuvenale petetur,<BR>&nbsp;&nbsp;&nbsp;&nbsp;&nbsp;Et prope promissae tempora noctis erunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>400</FONT><BR>Gaudia ne dominae, pleno si corpore sumes,<BR>&nbsp;&nbsp;&nbsp;&nbsp;&nbsp;Te capiant, ineas quamlibet ante velim;<BR>Quamlibet invenias, in qua tua prima voluptas<BR>&nbsp;&nbsp;&nbsp;&nbsp;&nbsp;Desinat: a prima proxima segnis erit.<BR>Sustentata venus gratissima; frigore soles,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>405</FONT><BR>&nbsp;&nbsp;&nbsp;&nbsp;&nbsp;Sole iuvant umbrae, grata fit unda siti.<BR>Et pudet, et dicam: venerem quoque iunge figura,<BR>&nbsp;&nbsp;&nbsp;&nbsp;&nbsp;Qua minime iungi quamque decere putas.<BR>Nec labor efficere est: rarae sibi vera fatentur,<BR>&nbsp;&nbsp;&nbsp;&nbsp;&nbsp;Et nihil est, quod se dedecuisse putent.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2> 410</FONT><BR>Tunc etiam iubeo totas aperire fenestras,<BR>&nbsp;&nbsp;&nbsp;&nbsp;&nbsp;Turpiaque admisso membra notare die.<BR>At simul ad metas venit finita voluptas,<BR>&nbsp;&nbsp;&nbsp;&nbsp;&nbsp;Lassaque cum tota corpora mente iacent,<BR>Dum piget, et malis nullam tetigisse puellam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>415</FONT><BR>&nbsp;&nbsp;&nbsp;&nbsp;&nbsp;Tacturusque tibi non videare diu,<BR>Tunc animo signa, quaecumque in corpore menda est,<BR>&nbsp;&nbsp;&nbsp;&nbsp;&nbsp;Luminaque in vitiis illius usque tene.<BR>Forsitan haec aliquis (nam sunt quoque) parva vocabit,<BR>&nbsp;&nbsp;&nbsp;&nbsp;&nbsp;Sed, quae non prosunt singula, multa iuvant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>420</FONT><BR>Parva necat morsu spatiosum vipera taurum:<BR>&nbsp;&nbsp;&nbsp;&nbsp;&nbsp;A cane non magno saepe tenetur aper.<BR>Tu tantum numero pugna, praeceptaque in unum<BR>&nbsp;&nbsp;&nbsp;&nbsp;&nbsp;Contrahe: de multis grandis acervus erit.<BR>Sed quoniam totidem mores totidemque figurae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>425</FONT><BR>&nbsp;&nbsp;&nbsp;&nbsp;&nbsp;Non sunt iudiciis omnia danda meis.<BR>Quo tua non possunt offendi pectora facto,<BR>&nbsp;&nbsp;&nbsp;&nbsp;&nbsp;Forsitan hoc alio iudice crimen erit.<BR>Ille quod obscenas in aperto corpore partes<BR>&nbsp;&nbsp;&nbsp;&nbsp;&nbsp;Viderat, in cursu qui fuit, haesit amor:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>430</FONT><BR>Ille quod a Veneris rebus surgente puella<BR>&nbsp;&nbsp;&nbsp;&nbsp;&nbsp;Vidit in inmundo signa pudenda toro.<BR>Luditis, o siquos potuerunt ista movere:<BR>&nbsp;&nbsp;&nbsp;&nbsp;&nbsp;Adflarant tepidae pectora vestra faces.<BR>Adtrahat ille puer contentos fortius arcus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>435</FONT><BR>&nbsp;&nbsp;&nbsp;&nbsp;&nbsp;Saucia maiorem turba petetis opem.<BR>Quid, qui clam latuit reddente obscena puella,<BR>&nbsp;&nbsp;&nbsp;&nbsp;&nbsp;Et vidit, quae mos ipse videre vetat?<BR>Di melius, quam nos moneamus talia quemquam!<BR>&nbsp;&nbsp;&nbsp;&nbsp;&nbsp;Ut prosint, non sunt expedienda tamen.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2> 440</FONT><BR>Hortor et, ut pariter binas habeatis amicas<BR>&nbsp;&nbsp;&nbsp;&nbsp;&nbsp;(Fortior est, plures siquis habere potest):<BR>Secta bipertito cum mens discurrit utroque,<BR>&nbsp;&nbsp;&nbsp;&nbsp;&nbsp;Alterius vires subtrahit alter amor.<BR>Grandia per multos tenuantur flumina rivos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>445</FONT><BR>&nbsp;&nbsp;&nbsp;&nbsp;&nbsp;Saevaque diducto stipite flamma perit.<BR>Non satis una tenet ceratas ancora puppes,<BR>&nbsp;&nbsp;&nbsp;&nbsp;&nbsp;Nec satis est liquidis unicus hamus aquis:<BR>Qui sibi iam pridem solacia bina paravit,<BR>&nbsp;&nbsp;&nbsp;&nbsp;&nbsp;Iam pridem summa victor in arce fuit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>450</FONT><BR>At tibi, qui fueris dominae male creditus uni,<BR>&nbsp;&nbsp;&nbsp;&nbsp;&nbsp;Nunc saltem novus est inveniendus amor.<BR>Pasiphaes Minos in Procride perdidit ignes:<BR>&nbsp;&nbsp;&nbsp;&nbsp;&nbsp;Cessit ab Idaea coniuge victa prior.<BR>Amphilochi frater ne Phegida semper amaret,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>455</FONT><BR>&nbsp;&nbsp;&nbsp;&nbsp;&nbsp;Calliroe fecit parte recepta tori.<BR>Et Parin Oenone summos tenuisset ad annos,<BR>&nbsp;&nbsp;&nbsp;&nbsp;&nbsp;Si non Oebalia paelice laesa foret.<BR>Coniugis Odrysio placuisset forma tyranno:<BR>&nbsp;&nbsp;&nbsp;&nbsp;&nbsp;Sed melior clausae forma sororis erat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>460</FONT><BR>Quid moror exemplis, quorum me turba fatigat?<BR>&nbsp;&nbsp;&nbsp;&nbsp;&nbsp;Successore novo vincitur omnis amor.<BR>Fortius e multis mater desiderat unum,<BR>&nbsp;&nbsp;&nbsp;&nbsp;&nbsp;Quam quem flens clamat 'tu mihi solus eras.'<BR>Ac ne forte putes nova me tibi condere iura&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>465</FONT><BR>&nbsp;&nbsp;&nbsp;&nbsp;&nbsp;(Atque utinam inventi gloria nostra foret!),<BR>Vidit ut Atrides (quid enim non ille videret,<BR>&nbsp;&nbsp;&nbsp;&nbsp;&nbsp;Cuius in arbitrio Graecia tota fuit?)<BR>Marte suo captam Chryseida, victor amabat:<BR>&nbsp;&nbsp;&nbsp;&nbsp;&nbsp;At senior stulte flebat ubique pater.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>470</FONT><BR>Quid lacrimas, odiose senex? bene convenit illis:<BR>&nbsp;&nbsp;&nbsp;&nbsp;&nbsp;Officio natam laedis, inepte, tuo.<BR>Quam postquam reddi Calchas, ope tutus Achillis,<BR>&nbsp;&nbsp;&nbsp;&nbsp;&nbsp;Iusserat, et patria est illa recepta domo,<BR>'Est' ait Atrides 'illius proxima forma,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>475</FONT><BR>&nbsp;&nbsp;&nbsp;&nbsp;&nbsp;Et, si prima sinat syllaba, nomen idem:<BR>Hanc mihi, si sapiat, per se concedat Achilles:<BR>&nbsp;&nbsp;&nbsp;&nbsp;&nbsp;Si minus, imperium sentiat ille meum.<BR>Quod siquis vestrum factum hoc incusat, Achivi,<BR>&nbsp;&nbsp;&nbsp;&nbsp;&nbsp;Est aliquid valida sceptra tenere manu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>480</FONT><BR>Nam si rex ego sum, nec mecum dormiat ulla,<BR>&nbsp;&nbsp;&nbsp;&nbsp;&nbsp;In mea Thersites regna, licebit, eat.'<BR>Dixit, et hanc habuit solacia magna prioris,<BR>&nbsp;&nbsp;&nbsp;&nbsp;&nbsp;Et posita est cura cura repulsa nova.<BR>Ergo adsume novas auctore Agamemnone flammas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>485</FONT><BR>&nbsp;&nbsp;&nbsp;&nbsp;&nbsp;Ut tuus in bivio distineatur amor.<BR>Quaeris, ubi invenias? artes tu perlege nostras:<BR>&nbsp;&nbsp;&nbsp;&nbsp;&nbsp;Plena puellarum iam tibi navis erit.<BR>Quod siquid praecepta valent mea, siquid Apollo<BR>&nbsp;&nbsp;&nbsp;&nbsp;&nbsp;Utile mortales perdocet ore meo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>490</FONT><BR>Quamvis infelix media torreberis Aetna,<BR>&nbsp;&nbsp;&nbsp;&nbsp;&nbsp;Frigidior glacie fac videare tuae:<BR>Et sanum simula, ne, siquid forte dolebis,<BR>&nbsp;&nbsp;&nbsp;&nbsp;&nbsp;Sentiat; et ride, cum tibi flendus eris.<BR>Non ego te iubeo medias abrumpere curas:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>495</FONT><BR>&nbsp;&nbsp;&nbsp;&nbsp;&nbsp;Non sunt imperii tam fera iussa mei.<BR>Quod non es, simula, positosque imitare furores:<BR>&nbsp;&nbsp;&nbsp;&nbsp;&nbsp;Sic facies vere, quod meditatus eris.<BR>Saepe ego, ne biberem, volui dormire videri:<BR>&nbsp;&nbsp;&nbsp;&nbsp;&nbsp;Dum videor, somno lumina victa dedi:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>500</FONT><BR>Deceptum risi, qui se simularat amare,<BR>&nbsp;&nbsp;&nbsp;&nbsp;&nbsp;In laqueos auceps decideratque suos.<BR>Intrat amor mentes usu, dediscitur usu:<BR>&nbsp;&nbsp;&nbsp;&nbsp;&nbsp;Qui poterit sanum fingere, sanus erit.<BR>Dixerit, ut venias: pacta tibi nocte venito;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>505</FONT><BR>&nbsp;&nbsp;&nbsp;&nbsp;&nbsp;Veneris, et fuerit ianua clausa: feres.<BR>Nec dic blanditias, nec fac convicia posti,<BR>&nbsp;&nbsp;&nbsp;&nbsp;&nbsp;Nec latus in duro limine pone tuum.<BR>Postera lux aderit: careant tua verba querellis,<BR>&nbsp;&nbsp;&nbsp;&nbsp;&nbsp;Et nulla in vultu signa dolentis habe.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>510</FONT><BR>Iam ponet fastus, cum te languere videbit:<BR>&nbsp;&nbsp;&nbsp;&nbsp;&nbsp;Hoc etiam nostra munus ab arte feres.<BR>Te quoque falle tamen, nec sit tibi finis amandi<BR>&nbsp;&nbsp;&nbsp;&nbsp;&nbsp;Propositus: frenis saepe repugnat equus.<BR>Utilitas lateat; quod non profitebere, fiet:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>515</FONT><BR>&nbsp;&nbsp;&nbsp;&nbsp;&nbsp;Quae nimis apparent retia, vitat avis.<BR>Nec sibi tam placeat, nec te contemnere possit;<BR>&nbsp;&nbsp;&nbsp;&nbsp;&nbsp;Sume animos, animis cedat ut illa tuis.<BR>Ianua forte patet? quamvis revocabere, transi.<BR>&nbsp;&nbsp;&nbsp;&nbsp;&nbsp;Est data nox? dubita nocte venire data.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>520</FONT><BR>Posse pati facile est, ubi, si patientia desit,<BR>&nbsp;&nbsp;&nbsp;&nbsp;&nbsp;Protinus ex facili gaudia ferre licet.<BR>Et quisquam praecepta potest mea dura vocare?<BR>&nbsp;&nbsp;&nbsp;&nbsp;&nbsp;En, etiam partes conciliantis ago.<BR>Nam quoniam variant animi, variabimus artes;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>525</FONT><BR>&nbsp;&nbsp;&nbsp;&nbsp;&nbsp;Mille mali species, mille salutis erunt.<BR>Corpora vix ferro quaedam sanantur acuto:<BR>&nbsp;&nbsp;&nbsp;&nbsp;&nbsp;Auxilium multis sucus et herba fuit.<BR>Mollior es, neque abire potes, vinctusque teneris,<BR>&nbsp;&nbsp;&nbsp;&nbsp;&nbsp;Et tua saevus Amor sub pede colla premit?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>530</FONT><BR>Desine luctari: referant tua carbasa venti,<BR>&nbsp;&nbsp;&nbsp;&nbsp;&nbsp;Quaque vocant fluctus, hac tibi remus eat.<BR>Explenda est sitis ista tibi, quo perditus ardes;<BR>&nbsp;&nbsp;&nbsp;&nbsp;&nbsp;Cedimus; e medio iam licet amne bibas:<BR>Sed bibe plus etiam, quam quod praecordia poscunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>535</FONT><BR>&nbsp;&nbsp;&nbsp;&nbsp;&nbsp;Gutture fac pleno sumpta redundet aqua.<BR>I, fruere usque tua, nullo prohibente, puella:<BR>&nbsp;&nbsp;&nbsp;&nbsp;&nbsp;Illa tibi noctes auferat, illa dies.<BR>Taedia quaere mali: faciunt et taedia finem.<BR>&nbsp;&nbsp;&nbsp;&nbsp;&nbsp;Iam quoque, cum credes posse carere, mane,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>540</FONT><BR>Dum bene te cumules et copia tollat amorem,<BR>&nbsp;&nbsp;&nbsp;&nbsp;&nbsp;Et fastidita non iuvet esse domo.<BR>Fit quoque longus amor, quem diffidentia nutrit:<BR>&nbsp;&nbsp;&nbsp;&nbsp;&nbsp;Hunc tu si quaeres ponere, pone metum.<BR>Qui timet, ut sua sit, ne quis sibi detrahat illam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>545</FONT><BR>&nbsp;&nbsp;&nbsp;&nbsp;&nbsp;Ille Machaonia vix ope sanus erit.<BR>Plus amat e natis mater plerumque duobus,<BR>&nbsp;&nbsp;&nbsp;&nbsp;&nbsp;Pro cuius reditu, quod gerit arma, timet.<BR>Est prope Collinam templum venerabile portam;<BR>&nbsp;&nbsp;&nbsp;&nbsp;&nbsp;Inposuit templo nomina celsus Eryx:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>550</FONT><BR>Est illic Lethaeus Amor, qui pectora sanat,<BR>&nbsp;&nbsp;&nbsp;&nbsp;&nbsp;Inque suas gelidam lampadas addit aquam.<BR>Illic et iuvenes votis oblivia poscunt,<BR>&nbsp;&nbsp;&nbsp;&nbsp;&nbsp;Et siqua est duro capta puella viro.<BR>Is mihi sic dixit (dubito, verusne Cupido,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>555</FONT><BR>&nbsp;&nbsp;&nbsp;&nbsp;&nbsp;An somnus fuerit: sed puto, somnus erat)<BR>'O qui sollicitos modo das, modo demis amores,<BR>&nbsp;&nbsp;&nbsp;&nbsp;&nbsp;Adice praeceptis hoc quoque, Naso, tuis.<BR>Ad mala quisque animum referat sua, ponet amorem;<BR>&nbsp;&nbsp;&nbsp;&nbsp;&nbsp;Omnibus illa deus plusve minusve dedit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2> 560</FONT><BR>Qui Puteal Ianumque timet celeresque Kalendas,<BR>&nbsp;&nbsp;&nbsp;&nbsp;&nbsp;Torqueat hunc aeris mutua summa sui;<BR>Cui durus pater est, ut voto cetera cedant,<BR>&nbsp;&nbsp;&nbsp;&nbsp;&nbsp;Huic pater ante oculos durus habendus erit;<BR>Hic male dotata pauper cum coniuge vivit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>565</FONT><BR>&nbsp;&nbsp;&nbsp;&nbsp;&nbsp;Uxorem fato credat obesse suo.<BR>Est tibi rure bono generosae fertilis uvae<BR>&nbsp;&nbsp;&nbsp;&nbsp;&nbsp;Vinea? ne nascens usta sit uva, time.<BR>Ille habet in reditu navim: mare semper iniquum<BR>&nbsp;&nbsp;&nbsp;&nbsp;&nbsp;Cogitet et damno litora foeda suo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>570</FONT><BR>Filius hunc miles, te filia nubilis angat;<BR>&nbsp;&nbsp;&nbsp;&nbsp;&nbsp;Et quis non causas mille doloris habet?<BR>Ut posses odisse tuam, Pari, funera fratrum<BR>&nbsp;&nbsp;&nbsp;&nbsp;&nbsp;Debueras oculis substituisse tuis.'<BR>Plura loquebatur: placidum puerilis imago&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>575</FONT><BR>&nbsp;&nbsp;&nbsp;&nbsp;&nbsp;Destituit somnum, si modo somnus erat.<BR>Quid faciam? media navem Palinurus in unda<BR>&nbsp;&nbsp;&nbsp;&nbsp;&nbsp;Deserit; ignotas cogor inire vias.<BR>Quisquis amas, loca sola nocent, loca sola caveto!<BR>&nbsp;&nbsp;&nbsp;&nbsp;&nbsp;Quo fugis? in populo tutior esse potes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>580</FONT><BR>Non tibi secretis (augent secreta furores)<BR>&nbsp;&nbsp;&nbsp;&nbsp;&nbsp;Est opus: auxilio turba futura tibi est.<BR>Tristis eris, si solus eris, dominaeque relictae<BR>&nbsp;&nbsp;&nbsp;&nbsp;&nbsp;Ante oculos facies stabit, ut ipsa, tuos.<BR>Tristior idcirco nox est quam tempora Phoebi;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>585</FONT><BR>&nbsp;&nbsp;&nbsp;&nbsp;&nbsp;Quae relevet luctus, turba sodalis abest.<BR>Nec fuge conloquium, nec sit tibi ianua clausa,<BR>&nbsp;&nbsp;&nbsp;&nbsp;&nbsp;Nec tenebris vultus flebilis abde tuos.<BR>Semper habe Pyladen aliquem, qui curet Oresten:<BR>&nbsp;&nbsp;&nbsp;&nbsp;&nbsp;Hic quoque amicitiae non levis usus erit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>590</FONT><BR>Quid, nisi secretae laeserunt Phyllida silvae?<BR>&nbsp;&nbsp;&nbsp;&nbsp;&nbsp;Certa necis causa est: incomitata fuit.<BR>Ibat, ut Edono referens trieterica Baccho<BR>&nbsp;&nbsp;&nbsp;&nbsp;&nbsp;Ire solet fusis barbara turba comis,<BR>Et modo, qua poterat, longum spectabat in aequor,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>595</FONT><BR>&nbsp;&nbsp;&nbsp;&nbsp;&nbsp;Nunc in harenosa lassa iacebat humo.<BR>'Perfide Demophoon!' surdas clamabat ad undas,<BR>&nbsp;&nbsp;&nbsp;&nbsp;&nbsp;Ruptaque singultu verba loquentis erant.<BR>Limes erat tenuis longa subnubilus umbra,<BR>&nbsp;&nbsp;&nbsp;&nbsp;&nbsp;Quo tulit illa suos ad mare saepe pedes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>600</FONT><BR>Nona terebatur miserae via: 'viderit!' inquit,<BR>&nbsp;&nbsp;&nbsp;&nbsp;&nbsp;Et spectat zonam pallida facta suam,<BR>Aspicit et ramos; dubitat, refugitque quod audet<BR>&nbsp;&nbsp;&nbsp;&nbsp;&nbsp;Et timet, et digitos ad sua colla refert.<BR>Sithoni, tum certe vellem non sola fuisses:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>605</FONT><BR>&nbsp;&nbsp;&nbsp;&nbsp;&nbsp;Non flesset positis Phyllida silva comis.<BR>Phyllidis exemplo nimium secreta timete,<BR>&nbsp;&nbsp;&nbsp;&nbsp;&nbsp;Laese vir a domina, laesa puella viro.<BR>Praestiterat iuvenis quidquid mea Musa iubebat,<BR>&nbsp;&nbsp;&nbsp;&nbsp;&nbsp;Inque suae portu paene salutis erat:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>610</FONT><BR>Reccidit, ut cupidos inter devenit amantes,<BR>&nbsp;&nbsp;&nbsp;&nbsp;&nbsp;Et, quae condiderat, tela resumpsit Amor.<BR>Siquis amas, nec vis, facito contagia vites;<BR>&nbsp;&nbsp;&nbsp;&nbsp;&nbsp;Haec etiam pecori saepe nocere solent.<BR>Dum spectant laesos oculi, laeduntur et ipsi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>615</FONT><BR>&nbsp;&nbsp;&nbsp;&nbsp;&nbsp;Multaque corporibus transitione nocent.<BR>In loca nonnumquam siccis arentia glebis<BR>&nbsp;&nbsp;&nbsp;&nbsp;&nbsp;De prope currenti flumine manat aqua:<BR>Manat amor tectus, si non ab amante recedas;<BR>&nbsp;&nbsp;&nbsp;&nbsp;&nbsp;Turbaque in hoc omnes ingeniosa sumus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2> 620</FONT><BR>Alter item iam sanus erat; vicinia laesit:<BR>&nbsp;&nbsp;&nbsp;&nbsp;&nbsp;Occursum dominae non tulit ille suae.<BR>Vulnus in antiquum rediit male firma cicatrix,<BR>&nbsp;&nbsp;&nbsp;&nbsp;&nbsp;Successumque artes non habuere meae.<BR>Proximus a tectis ignis defenditur aegre;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>625</FONT><BR>&nbsp;&nbsp;&nbsp;&nbsp;&nbsp;Utile finitimis abstinuisse locis.<BR>Nec quae ferre solet spatiantem porticus illam,<BR>&nbsp;&nbsp;&nbsp;&nbsp;&nbsp;Te ferat, officium neve colatur idem.<BR>Quid iuvat admonitu tepidam recalescere mentem?<BR>&nbsp;&nbsp;&nbsp;&nbsp;&nbsp;Alter, si possis, orbis habendus erit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>630</FONT><BR>Non facile esuriens posita retinebere mensa,<BR>&nbsp;&nbsp;&nbsp;&nbsp;&nbsp;Et multam saliens incitat unda sitim.<BR>Non facile est taurum visa retinere iuvenca,<BR>&nbsp;&nbsp;&nbsp;&nbsp;&nbsp;Fortis equus visae semper adhinnit equae.<BR>Haec ubi praestiteris, ut tandem litora tangas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>635</FONT><BR>&nbsp;&nbsp;&nbsp;&nbsp;&nbsp;Non ipsam satis est deseruisse tibi.<BR>Et soror et mater valeant et conscia nutrix,<BR>&nbsp;&nbsp;&nbsp;&nbsp;&nbsp;Et quisquis dominae pars erit ulla tuae.<BR>Nec veniat servus, nec flens ancillula fictum<BR>&nbsp;&nbsp;&nbsp;&nbsp;&nbsp;Suppliciter dominae nomine dicat 'ave!'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>640</FONT><BR>Nec si scire voles, quid agat, tamen, illa, rogabis;<BR>&nbsp;&nbsp;&nbsp;&nbsp;&nbsp;Perfer! erit lucro lingua retenta tuo.<BR>Tu quoque, qui causam finiti reddis amoris,<BR>&nbsp;&nbsp;&nbsp;&nbsp;&nbsp;Deque tua domina multa querenda refers,<BR>Parce queri; melius sic ulciscere tacendo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>645</FONT><BR>&nbsp;&nbsp;&nbsp;&nbsp;&nbsp;Ut desideriis effluat illa tuis.<BR>Et malim taceas quam te desisse loquaris:<BR>&nbsp;&nbsp;&nbsp;&nbsp;&nbsp;Qui nimium multis 'non amo' dicit, amat.<BR>Sed meliore fide paulatim extinguitur ignis<BR>&nbsp;&nbsp;&nbsp;&nbsp;&nbsp;Quam subito; lente desine, tutus eris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>650</FONT><BR>Flumine perpetuo torrens solet altior ire:<BR>&nbsp;&nbsp;&nbsp;&nbsp;&nbsp;Sed tamen haec brevis est, illa perennis aqua.<BR>Fallat, et in tenues evanidus exeat auras,<BR>&nbsp;&nbsp;&nbsp;&nbsp;&nbsp;Perque gradus molles emoriatur amor.<BR>Sed modo dilectam scelus est odisse puellam:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>655</FONT><BR>&nbsp;&nbsp;&nbsp;&nbsp;&nbsp;Exitus ingeniis convenit iste feris.<BR>Non curare sat est: odio qui finit amorem,<BR>&nbsp;&nbsp;&nbsp;&nbsp;&nbsp;Aut amat, aut aegre desinet esse miser.<BR>Turpe vir et mulier, iuncti modo, protinus hostes;<BR>&nbsp;&nbsp;&nbsp;&nbsp;&nbsp;Non illas lites Appias ipsa probat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>660</FONT><BR>Saepe reas faciunt, et amant; ubi nulla simultas<BR>&nbsp;&nbsp;&nbsp;&nbsp;&nbsp;Incidit, admonitu liber aberrat amor.<BR>Forte aderam iuveni; dominam lectica tenebat:<BR>&nbsp;&nbsp;&nbsp;&nbsp;&nbsp;Horrebant saevis omnia verba minis.<BR>Iamque vadaturus 'lectica prodeat' inquit;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>665</FONT><BR>&nbsp;&nbsp;&nbsp;&nbsp;&nbsp;Prodierat: visa coniuge mutus erat.<BR>Et manus et manibus duplices cecidere tabellae,<BR>&nbsp;&nbsp;&nbsp;&nbsp;&nbsp;Venit in amplexus, atque 'ita vincis' ait.<BR>Tutius est aptumque magis discedere pace,<BR>&nbsp;&nbsp;&nbsp;&nbsp;&nbsp;Nec petere a thalamis litigiosa fora.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>670</FONT><BR>Munera quae dederas, habeat sine lite, iubeto:<BR>&nbsp;&nbsp;&nbsp;&nbsp;&nbsp;Esse solent magno damna minora bono.<BR>Quod si vos aliquis casus conducet in unum,<BR>&nbsp;&nbsp;&nbsp;&nbsp;&nbsp;Mente memor tota quae damus arma, tene.<BR>Nunc opus est armis; hic, o fortissime, pugna:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>675</FONT><BR>&nbsp;&nbsp;&nbsp;&nbsp;&nbsp;Vincenda est telo Penthesilea tuo.<BR>Nunc tibi rivalis, nunc durum limen amanti,<BR>&nbsp;&nbsp;&nbsp;&nbsp;&nbsp;Nunc subeant mediis inrita verba deis.<BR>Nec compone comas, quia sis venturus ad illam,<BR>&nbsp;&nbsp;&nbsp;&nbsp;&nbsp;Nec toga sit laxo conspicienda sinu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2> 680</FONT><BR>Nulla sit, ut placeas alienae cura puellae;<BR>&nbsp;&nbsp;&nbsp;&nbsp;&nbsp;Iam facito e multis una sit illa tibi.<BR>Sed quid praecipue nostris conatibus obstet<BR>&nbsp;&nbsp;&nbsp;&nbsp;&nbsp;Eloquar, exemplo quemque docente suo.<BR>Desinimus tarde, quia nos speramus amari:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>685</FONT><BR>&nbsp;&nbsp;&nbsp;&nbsp;&nbsp;Dum sibi quisque placet, credula turba sumus.<BR>At tu nec voces (quid enim fallacius illis?)<BR>&nbsp;&nbsp;&nbsp;&nbsp;&nbsp;Crede, nec aeternos pondus habere deos.<BR>Neve puellarum lacrimis moveare, caveto:<BR>&nbsp;&nbsp;&nbsp;&nbsp;&nbsp;Ut flerent, oculos erudiere suos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>690</FONT><BR>Artibus innumeris mens oppugnatur amantum,<BR>&nbsp;&nbsp;&nbsp;&nbsp;&nbsp;Ut lapis aequoreis undique pulsus aquis.<BR>Nec causas aperi, quare divortia malis:<BR>&nbsp;&nbsp;&nbsp;&nbsp;&nbsp;Nec dic, quid doleas: clam tamen usque dole.<BR>Nec peccata refer, ne diluat: ipse favebis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>695</FONT><BR>&nbsp;&nbsp;&nbsp;&nbsp;&nbsp;Ut melior causa causa sit illa tua.<BR>Qui silet, est firmus; qui dicit multa puellae<BR>&nbsp;&nbsp;&nbsp;&nbsp;&nbsp;Probra, satisfieri postulat ille sibi.<BR>Non ego Dulichio furari more sagittas,<BR>&nbsp;&nbsp;&nbsp;&nbsp;&nbsp;Nec raptas ausim tinguere in amne faces:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>700</FONT><BR>Nec nos purpureas pueri resecabimus alas,<BR>&nbsp;&nbsp;&nbsp;&nbsp;&nbsp;Nec sacer arte mea laxior arcus erit.<BR>Consilium est, quodcumque cano: parete canenti,<BR>&nbsp;&nbsp;&nbsp;&nbsp;&nbsp;Tuque, favens coeptis, Phoebe saluber, ades.<BR>Phoebus adest: sonuere lyrae, sonuere pharetrae;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>705</FONT><BR>&nbsp;&nbsp;&nbsp;&nbsp;&nbsp;Signa deum nosco per sua: Phoebus adest.<BR>Confer Amyclaeis medicatum vellus aenis<BR>&nbsp;&nbsp;&nbsp;&nbsp;&nbsp;Murice cum Tyrio; turpius illud erit:<BR>Vos quoque formosis vestras conferte puellas;<BR>&nbsp;&nbsp;&nbsp;&nbsp;&nbsp;Incipiet dominae quemque pudere suae:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2> 710</FONT><BR>Utraque formosae Paridi potuere videri,<BR>&nbsp;&nbsp;&nbsp;&nbsp;&nbsp;Sed sibi conlatam vicit utramque Venus.<BR>Nec solam faciem, mores quoque confer et artes:<BR>&nbsp;&nbsp;&nbsp;&nbsp;&nbsp;Tantum iudicio ne tuus obsit amor.<BR>Exiguum est, quod deinde canam; sed profuit illud&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>715</FONT><BR>&nbsp;&nbsp;&nbsp;&nbsp;&nbsp;Exiguum multis: in quibus ipse fui.<BR>Scripta cave relegas blandae servata puellae:<BR>&nbsp;&nbsp;&nbsp;&nbsp;&nbsp;Constantes animos scripta relecta movent.<BR>Omnia pone feros (pones invitus) in ignes,<BR>&nbsp;&nbsp;&nbsp;&nbsp;&nbsp;Et dic 'ardoris sit rogus iste mei.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>720</FONT><BR>Thestias absentem succendit stipite natum:<BR>&nbsp;&nbsp;&nbsp;&nbsp;&nbsp;Tu timide flammae perfida verba dabis?<BR>Si potes, et ceras remove: quid imagine muta<BR>&nbsp;&nbsp;&nbsp;&nbsp;&nbsp;Carperis? hoc periit Laodamia modo.<BR>Et loca saepe nocent; fugito loca conscia vestri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>725</FONT><BR>&nbsp;&nbsp;&nbsp;&nbsp;&nbsp;Concubitus; causas illa doloris habent.<BR>'Hic fuit, hic cubuit; thalamo dormivimus illo:<BR>&nbsp;&nbsp;&nbsp;&nbsp;&nbsp;Hic mihi lasciva gaudia nocte dedit.'<BR>Admonitu refricatur amor, vulnusque novatum<BR>&nbsp;&nbsp;&nbsp;&nbsp;&nbsp;Scinditur: infirmis culpa pusilla nocet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>730</FONT><BR>Ut, paene extinctum cinerem si sulpure tangas,<BR>&nbsp;&nbsp;&nbsp;&nbsp;&nbsp;Vivet et e minimo maximus ignis erit,<BR>Sic, nisi vitaris quidquid renovabit amorem,<BR>&nbsp;&nbsp;&nbsp;&nbsp;&nbsp;Flamma redardescet, quae modo nulla fuit.<BR>Argolides cuperent fugisse Capherea puppes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>735</FONT><BR>&nbsp;&nbsp;&nbsp;&nbsp;&nbsp;Teque, senex, luctus ignibus ulte tuos.<BR>Praeterita cautus Niseide navita gaudet:<BR>&nbsp;&nbsp;&nbsp;&nbsp;&nbsp;Tu loca, quae nimium grata fuere, cave.<BR>Haec tibi sint Syrtes: haec Acroceraunia vita:<BR>&nbsp;&nbsp;&nbsp;&nbsp;&nbsp;Hic vomit epotas dira Charybdis aquas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>740</FONT><BR>Sunt quae non possunt aliquo cogente iuberi,<BR>&nbsp;&nbsp;&nbsp;&nbsp;&nbsp;Saepe tamen casu facta iuvare solent.<BR>Perdat opes Phaedra, parces, Neptune, nepoti,<BR>&nbsp;&nbsp;&nbsp;&nbsp;&nbsp;Nec faciet pavidos taurus avitus equos.<BR>Cnosida fecisses inopem, sapienter amasset:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>745</FONT><BR>&nbsp;&nbsp;&nbsp;&nbsp;&nbsp;Divitiis alitur luxuriosus amor.<BR>Cur nemo est, Hecalen, nulla est, quae ceperit Iron?<BR>&nbsp;&nbsp;&nbsp;&nbsp;&nbsp;Nempe quod alter egens, altera pauper erat.<BR>Non habet, unde suum paupertas pascat amorem:<BR>&nbsp;&nbsp;&nbsp;&nbsp;&nbsp;Non tamen hoc tanti est, pauper ut esse velis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>750</FONT><BR>At tanti tibi sit non indulgere theatris,<BR>&nbsp;&nbsp;&nbsp;&nbsp;&nbsp;Dum bene de vacuo pectore cedat amor.<BR>Enervant animos citharae lotosque lyraeque<BR>&nbsp;&nbsp;&nbsp;&nbsp;&nbsp;Et vox et numeris brachia mota suis.<BR>Illic adsidue ficti saltantur amantes:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>755</FONT><BR>&nbsp;&nbsp;&nbsp;&nbsp;&nbsp;Quod caveas, actor, quam iuvet, arte docet.<BR>Eloquar invitus: teneros ne tange poetas!<BR>&nbsp;&nbsp;&nbsp;&nbsp;&nbsp;Summoveo dotes impius ipse meas.<BR>Callimachum fugito: non est inimicus Amori:<BR>&nbsp;&nbsp;&nbsp;&nbsp;&nbsp;Et cum Callimacho tu quoque, Coe, noces.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>760</FONT><BR>Me certe Sappho meliorem fecit amicae,<BR>&nbsp;&nbsp;&nbsp;&nbsp;&nbsp;Nec rigidos mores Teia Musa dedit.<BR>Carmina quis potuit tuto legisse Tibulli,<BR>&nbsp;&nbsp;&nbsp;&nbsp;&nbsp;Vel tua, cuius opus Cynthia sola fuit?<BR>Quis poterit lecto durus discedere Gallo?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>765</FONT><BR>&nbsp;&nbsp;&nbsp;&nbsp;&nbsp;Et mea nescio quid carmina tale sonant.<BR>Quod nisi dux operis vatem frustratur Apollo,<BR>&nbsp;&nbsp;&nbsp;&nbsp;&nbsp;Aemulus est nostri maxima causa mali:<BR>At tu rivalem noli tibi fingere quemquam,<BR>&nbsp;&nbsp;&nbsp;&nbsp;&nbsp;Inque suo solam crede iacere toro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>770</FONT><BR>Acrius Hermionen ideo dilexit Orestes,<BR>&nbsp;&nbsp;&nbsp;&nbsp;&nbsp;Esse quod alterius coeperat illa viri.<BR>Quid, Menelae, doles? ibas sine coniuge Creten,<BR>&nbsp;&nbsp;&nbsp;&nbsp;&nbsp;Et poteras nupta lentus abesse tua.<BR>Ut Paris hanc rapuit, nunc demum uxore carere&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>775</FONT><BR>&nbsp;&nbsp;&nbsp;&nbsp;&nbsp;Non potes: alterius crevit amore tuus.<BR>Hoc et in abducta Briseide flebat Achilles,<BR>&nbsp;&nbsp;&nbsp;&nbsp;&nbsp;Illam Plisthenio gaudia ferre viro;<BR>Nec frustra flebat, mihi credite: fecit Atrides,<BR>&nbsp;&nbsp;&nbsp;&nbsp;&nbsp;Quod si non faceret, turpiter esset iners.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>780</FONT><BR>Certe ego fecissem, nec sum sapientior illo:<BR>&nbsp;&nbsp;&nbsp;&nbsp;&nbsp;Invidiae fructus maximus ille fuit.<BR>Nam sibi quod numquam tactam Briseida iurat<BR>&nbsp;&nbsp;&nbsp;&nbsp;&nbsp;Per sceptrum, sceptrum non putat esse deos.<BR>Di faciant, possis dominae transire relictae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>785</FONT><BR>&nbsp;&nbsp;&nbsp;&nbsp;&nbsp;Limina, proposito sufficiantque pedes.<BR>Et poteris; modo velle tene: nunc fortiter ire,<BR>&nbsp;&nbsp;&nbsp;&nbsp;&nbsp;Nunc opus est celeri subdere calcar equo.<BR>Illo Lotophagos, illo Sirenas in antro<BR>&nbsp;&nbsp;&nbsp;&nbsp;&nbsp;Esse puta; remis adice vela tuis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>790</FONT><BR>Hunc quoque, quo quondam nimium rivale dolebas,<BR>&nbsp;&nbsp;&nbsp;&nbsp;&nbsp;Vellem desineres hostis habere loco.<BR>At certe, quamvis odio remanente, saluta;<BR>&nbsp;&nbsp;&nbsp;&nbsp;&nbsp;Oscula cum poteris iam dare, sanus eris.<BR>Ecce, cibos etiam, medicinae fungar ut omni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>795</FONT><BR>&nbsp;&nbsp;&nbsp;&nbsp;&nbsp;Munere, quos fugias quosque sequare, dabo.<BR>Daunius, an Libycis bulbus tibi missus ab oris,<BR>&nbsp;&nbsp;&nbsp;&nbsp;&nbsp;An veniat Megaris, noxius omnis erit.<BR>Nec minus erucas aptum vitare salaces,<BR>&nbsp;&nbsp;&nbsp;&nbsp;&nbsp;Et quicquid Veneri corpora nostra parat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>800</FONT><BR>Utilius sumas acuentes lumina rutas,<BR>&nbsp;&nbsp;&nbsp;&nbsp;&nbsp;Et quidquid Veneri corpora nostra negat.<BR>Quid tibi praecipiam de Bacchi munere, quaeris?<BR>&nbsp;&nbsp;&nbsp;&nbsp;&nbsp;Spe brevius monitis expediere meis.<BR>Vina parant animum Veneri, nisi plurima sumas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>805</FONT><BR>&nbsp;&nbsp;&nbsp;&nbsp;&nbsp;Et stupeant multo corda sepulta mero.<BR>Nutritur vento, vento restinguitur ignis:<BR>&nbsp;&nbsp;&nbsp;&nbsp;&nbsp;Lenis alit flammas, grandior aura necat.<BR>Aut nulla ebrietas, aut tanta sit, ut tibi curas<BR>&nbsp;&nbsp;&nbsp;&nbsp;&nbsp;Eripiat; siqua est inter utrumque, nocet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>810</FONT><BR>Hoc opus exegi: fessae date serta carinae;<BR>&nbsp;&nbsp;&nbsp;&nbsp;&nbsp;Contigimus portus, quo mihi cursus erat.<BR>Postmodo reddetis sacro pia vota poetae,<BR>&nbsp;&nbsp;&nbsp;&nbsp;&nbsp;Carmine sanati femina virque meo.
</P>

<div class="footer">
	<p>
		<a href="/ovid.html">Ovid</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>

</BODY>
</HTML>