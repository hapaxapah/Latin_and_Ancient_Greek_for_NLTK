<html>
	<head>
		<title>
			Ovid: Ars Amatoria I
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>P. OVIDI NASONIS LIBER PRIMVS ARTIS AMATORIAE
</p>

<P class=border></P>

<P>
 Siquis in hoc artem populo non novit amandi,<BR>
&nbsp;&nbsp;&nbsp;&nbsp;&nbsp;Hoc legat et lecto carmine doctus amet.<BR>
Arte citae veloque rates remoque moventur,<BR>
&nbsp;&nbsp;&nbsp;&nbsp;&nbsp;Arte leves currus: arte regendus amor.<BR>
Curribus Automedon lentisque erat aptus habenis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
&nbsp;&nbsp;&nbsp;&nbsp;&nbsp;Tiphys in Haemonia puppe magister erat:<BR>
Me Venus artificem tenero praefecit Amori;<BR>
&nbsp;&nbsp;&nbsp;&nbsp;&nbsp;Tiphys et Automedon dicar Amoris ego.<BR>
Ille quidem ferus est et qui mihi saepe repugnet:<BR>
&nbsp;&nbsp;&nbsp;&nbsp;&nbsp;Sed puer est, aetas mollis et apta regi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
 Phillyrides puerum cithara perfecit Achillem,<BR>
&nbsp;&nbsp;&nbsp;&nbsp;&nbsp;Atque animos placida contudit arte feros.<BR>
Qui totiens socios, totiens exterruit hostes,<BR>
&nbsp;&nbsp;&nbsp;&nbsp;&nbsp;Creditur annosum pertimuisse senem.<BR>
Quas Hector sensurus erat, poscente magistro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;Verberibus iussas praebuit ille manus.<BR>
Aeacidae Chiron, ego sum praeceptor Amoris:<BR>
&nbsp;&nbsp;&nbsp;&nbsp;&nbsp;Saevus uterque puer, natus uterque dea.<BR>
Sed tamen et tauri cervix oneratur aratro,<BR>
&nbsp;&nbsp;&nbsp;&nbsp;&nbsp;Frenaque magnanimi dente teruntur equi;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT><BR>
 Et mihi cedet Amor, quamvis mea vulneret arcu<BR>
&nbsp;&nbsp;&nbsp;&nbsp;&nbsp;Pectora, iactatas excutiatque faces.<BR>
Quo me fixit Amor, quo me violentius ussit,<BR>
&nbsp;&nbsp;&nbsp;&nbsp;&nbsp;Hoc melior facti vulneris ultor ero:<BR>
Non ego, Phoebe, datas a te mihi mentiar artes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>
&nbsp;&nbsp;&nbsp;&nbsp;&nbsp;Nec nos aeriae voce monemur avis,<BR>
Nec mihi sunt visae Clio Cliusque sorores<BR>
&nbsp;&nbsp;&nbsp;&nbsp;&nbsp;Servanti pecudes vallibus, Ascra, tuis:<BR>
Usus opus movet hoc: vati parete perito;<BR>
&nbsp;&nbsp;&nbsp;&nbsp;&nbsp;Vera canam: coeptis, mater Amoris, ades!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</FONT><BR>
 Este procul, vittae tenues, insigne pudoris,<BR>
&nbsp;&nbsp;&nbsp;&nbsp;&nbsp;Quaeque tegis medios, instita longa, pedes.<BR>
Nos venerem tutam concessaque furta canemus,<BR>
&nbsp;&nbsp;&nbsp;&nbsp;&nbsp;Inque meo nullum carmine crimen erit.<BR>
Principio, quod amare velis, reperire labora,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</FONT><BR>
&nbsp;&nbsp;&nbsp;&nbsp;&nbsp;Qui nova nunc primum miles in arma venis.<BR>
Proximus huic labor est placitam exorare puellam:<BR>
&nbsp;&nbsp;&nbsp;&nbsp;&nbsp;Tertius, ut longo tempore duret amor.<BR>
Hic modus, haec nostro signabitur area curru:<BR>
&nbsp;&nbsp;&nbsp;&nbsp;&nbsp;Haec erit admissa meta terenda rota.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</FONT><BR>
 Dum licet, et loris passim potes ire solutis,<BR>
&nbsp;&nbsp;&nbsp;&nbsp;&nbsp;Elige cui dicas 'tu mihi sola places.'<BR>
Haec tibi non tenues veniet delapsa per auras:<BR>
&nbsp;&nbsp;&nbsp;&nbsp;&nbsp;Quaerenda est oculis apta puella tuis.<BR>
Scit bene venator, cervis ubi retia tendat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>45</FONT><BR>
&nbsp;&nbsp;&nbsp;&nbsp;&nbsp;Scit bene, qua frendens valle moretur aper;<BR>
Aucupibus noti frutices; qui sustinet hamos,<BR>
&nbsp;&nbsp;&nbsp;&nbsp;&nbsp;Novit quae multo pisce natentur aquae:<BR>
Tu quoque, materiam longo qui quaeris amori,<BR>
&nbsp;&nbsp;&nbsp;&nbsp;&nbsp;Ante frequens quo sit disce puella loco.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>50</FONT><BR>
 Non ego quaerentem vento dare vela iubebo,<BR>
&nbsp;&nbsp;&nbsp;&nbsp;&nbsp;Nec tibi, ut invenias, longa terenda via est.<BR>
Andromedan Perseus nigris portarit ab Indis,<BR>
&nbsp;&nbsp;&nbsp;&nbsp;&nbsp;Raptaque sit Phrygio Graia puella viro,<BR>
Tot tibi tamque dabit formosas Roma puellas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>55</FONT><BR>
&nbsp;&nbsp;&nbsp;&nbsp;&nbsp;'Haec habet' ut dicas 'quicquid in orbe fuit.'<BR>
Gargara quot segetes, quot habet Methymna racemos,<BR>
&nbsp;&nbsp;&nbsp;&nbsp;&nbsp;Aequore quot pisces, fronde teguntur aves,<BR>
Quot caelum stellas, tot habet tua Roma puellas:<BR>
&nbsp;&nbsp;&nbsp;&nbsp;&nbsp;Mater in Aeneae constitit urbe sui.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>60</FONT><BR>
 Seu caperis primis et adhuc crescentibus annis,<BR>
&nbsp;&nbsp;&nbsp;&nbsp;&nbsp;Ante oculos veniet vera puella tuos:<BR>
Sive cupis iuvenem, iuvenes tibi mille placebunt.<BR>
&nbsp;&nbsp;&nbsp;&nbsp;&nbsp;Cogeris voti nescius esse tui:<BR>
Seu te forte iuvat sera et sapientior aetas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>65</FONT><BR>
&nbsp;&nbsp;&nbsp;&nbsp;&nbsp;Hoc quoque, crede mihi, plenius agmen erit.<BR>
Tu modo Pompeia lentus spatiare sub umbra,<BR>
&nbsp;&nbsp;&nbsp;&nbsp;&nbsp;Cum sol Herculei terga leonis adit:<BR>
Aut ubi muneribus nati sua munera mater<BR>
&nbsp;&nbsp;&nbsp;&nbsp;&nbsp;Addidit, externo marmore dives opus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>70</FONT><BR>
 Nec tibi vitetur quae, priscis sparsa tabellis,<BR>
&nbsp;&nbsp;&nbsp;&nbsp;&nbsp;Porticus auctoris Livia nomen habet:<BR>
Quaque parare necem miseris patruelibus ausae<BR>
&nbsp;&nbsp;&nbsp;&nbsp;&nbsp;Belides et stricto stat ferus ense pater.<BR>
Nec te praetereat Veneri ploratus Adonis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>75</FONT><BR>
&nbsp;&nbsp;&nbsp;&nbsp;&nbsp;Cultaque Iudaeo septima sacra Syro.<BR>
Nec fuge linigerae Memphitica templa iuvencae:<BR>
&nbsp;&nbsp;&nbsp;&nbsp;&nbsp;Multas illa facit, quod fuit ipsa Iovi.<BR>
Et fora conveniunt (quis credere possit?) amori:<BR>
&nbsp;&nbsp;&nbsp;&nbsp;&nbsp;Flammaque in arguto saepe reperta foro:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>80</FONT><BR>
 Subdita qua Veneris facto de marmore templo<BR>
&nbsp;&nbsp;&nbsp;&nbsp;&nbsp;Appias expressis aera pulsat aquis,<BR>
Illo saepe loco capitur consultus Amori,<BR>
&nbsp;&nbsp;&nbsp;&nbsp;&nbsp;Quique aliis cavit, non cavet ipse sibi:<BR>
Illo saepe loco desunt sua verba diserto,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>85</FONT><BR>
&nbsp;&nbsp;&nbsp;&nbsp;&nbsp;Resque novae veniunt, causaque agenda sua est.<BR>
Hunc Venus e templis, quae sunt confinia, ridet:<BR>
&nbsp;&nbsp;&nbsp;&nbsp;&nbsp;Qui modo patronus, nunc cupit esse cliens.<BR>
Sed tu praecipue curvis venare theatris:<BR>
&nbsp;&nbsp;&nbsp;&nbsp;&nbsp;Haec loca sunt voto fertiliora tuo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>90</FONT><BR>
 Illic invenies quod ames, quod ludere possis,<BR>
&nbsp;&nbsp;&nbsp;&nbsp;&nbsp;Quodque semel tangas, quodque tenere velis.<BR>
Ut redit itque frequens longum formica per agmen,<BR>
&nbsp;&nbsp;&nbsp;&nbsp;&nbsp;Granifero solitum cum vehit ore cibum,<BR>
Aut ut apes saltusque suos et olentia nactae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>95</FONT><BR>
&nbsp;&nbsp;&nbsp;&nbsp;&nbsp;Pascua per flores et thyma summa volant,<BR>
Sic ruit ad celebres cultissima femina ludos:<BR>
&nbsp;&nbsp;&nbsp;&nbsp;&nbsp;Copia iudicium saepe morata meum est.<BR>
Spectatum veniunt, veniunt spectentur ut ipsae:<BR>
&nbsp;&nbsp;&nbsp;&nbsp;&nbsp;Ille locus casti damna pudoris habet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>100</FONT><BR>
 Primus sollicitos fecisti, Romule, ludos,<BR>
&nbsp;&nbsp;&nbsp;&nbsp;&nbsp;Cum iuvit viduos rapta Sabina viros.<BR>
Tunc neque marmoreo pendebant vela theatro,<BR>
&nbsp;&nbsp;&nbsp;&nbsp;&nbsp;Nec fuerant liquido pulpita rubra croco;<BR>
Illic quas tulerant nemorosa Palatia, frondes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>105</FONT><BR>
&nbsp;&nbsp;&nbsp;&nbsp;&nbsp;Simpliciter positae, scena sine arte fuit;<BR>
In gradibus sedit populus de caespite factis,<BR>
&nbsp;&nbsp;&nbsp;&nbsp;&nbsp;Qualibet hirsutas fronde tegente comas.<BR>
Respiciunt, oculisque notant sibi quisque puellam<BR>
&nbsp;&nbsp;&nbsp;&nbsp;&nbsp;Quam velit, et tacito pectore multa movent.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>110</FONT><BR>
 Dumque, rudem praebente modum tibicine Tusco,<BR>
&nbsp;&nbsp;&nbsp;&nbsp;&nbsp;Ludius aequatam ter pede pulsat humum,<BR>
In medio plausu (plausus tunc arte carebant)<BR>
&nbsp;&nbsp;&nbsp;&nbsp;&nbsp;Rex populo praedae signa petita dedit.<BR>
Protinus exiliunt, animum clamore fatentes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>115</FONT><BR>
&nbsp;&nbsp;&nbsp;&nbsp;&nbsp;Virginibus cupidas iniciuntque manus.<BR>
Ut fugiunt aquilas, timidissima turba, columbae,<BR>
&nbsp;&nbsp;&nbsp;&nbsp;&nbsp;Ut fugit invisos agna novella lupos:<BR>
Sic illae timuere viros sine more ruentes;<BR>
&nbsp;&nbsp;&nbsp;&nbsp;&nbsp;Constitit in nulla qui fuit ante color.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>120</FONT><BR>
 Nam timor unus erat, facies non una timoris:<BR>
&nbsp;&nbsp;&nbsp;&nbsp;&nbsp;Pars laniat crines, pars sine mente sedet;<BR>
Altera maesta silet, frustra vocat altera matrem:<BR>
&nbsp;&nbsp;&nbsp;&nbsp;&nbsp;Haec queritur, stupet haec; haec manet, illa fugit;<BR>
Ducuntur raptae, genialis praeda, puellae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>125</FONT><BR>
&nbsp;&nbsp;&nbsp;&nbsp;&nbsp;Et potuit multas ipse decere timor.<BR>
Siqua repugnarat nimium comitemque negabat,<BR>
&nbsp;&nbsp;&nbsp;&nbsp;&nbsp;Sublatam cupido vir tulit ipse sinu,<BR>
Atque ita 'quid teneros lacrimis corrumpis ocellos?<BR>
&nbsp;&nbsp;&nbsp;&nbsp;&nbsp;Quod matri pater est, hoc tibi' dixit 'ero.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>130</FONT><BR>
 Romule, militibus scisti dare commoda solus:<BR>
&nbsp;&nbsp;&nbsp;&nbsp;&nbsp;Haec mihi si dederis commoda, miles ero.<BR>
Scilicet ex illo sollemnia more theatra<BR>
&nbsp;&nbsp;&nbsp;&nbsp;&nbsp;Nunc quoque formosis insidiosa manent.<BR>
Nec te nobilium fugiat certamen equorum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>135</FONT><BR>
&nbsp;&nbsp;&nbsp;&nbsp;&nbsp;Multa capax populi commoda Circus habet.<BR>
Nil opus est digitis, per quos arcana loquaris,<BR>
&nbsp;&nbsp;&nbsp;&nbsp;&nbsp;Nec tibi per nutus accipienda nota est:<BR>
Proximus a domina, nullo prohibente, sedeto,<BR>
&nbsp;&nbsp;&nbsp;&nbsp;&nbsp;Iunge tuum lateri qua potes usque latus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>140</FONT><BR>
 Et bene, quod cogit, si nolis, linea iungi,<BR>
&nbsp;&nbsp;&nbsp;&nbsp;&nbsp;Quod tibi tangenda est lege puella loci.<BR>
Hic tibi quaeratur socii sermonis origo,<BR>
&nbsp;&nbsp;&nbsp;&nbsp;&nbsp;Et moveant primos publica verba sonos.<BR>
Cuius equi veniant, facito, studiose, requiras:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>145</FONT><BR>
&nbsp;&nbsp;&nbsp;&nbsp;&nbsp;Nec mora, quisquis erit, cui favet illa, fave.<BR>
At cum pompa frequens caelestibus ibit eburnis,<BR>
&nbsp;&nbsp;&nbsp;&nbsp;&nbsp;Tu Veneri dominae plaude favente manu;<BR>
Utque fit, in gremium pulvis si forte puellae<BR>
&nbsp;&nbsp;&nbsp;&nbsp;&nbsp;Deciderit, digitis excutiendus erit:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>150</FONT><BR>
 Etsi nullus erit pulvis, tamen excute nullum:<BR>
&nbsp;&nbsp;&nbsp;&nbsp;&nbsp;Quaelibet officio causa sit apta tuo.<BR>
Pallia si terra nimium demissa iacebunt,<BR>
&nbsp;&nbsp;&nbsp;&nbsp;&nbsp;Collige, et inmunda sedulus effer humo;<BR>
Protinus, officii pretium, patiente puella&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>155</FONT><BR>
&nbsp;&nbsp;&nbsp;&nbsp;&nbsp;Contingent oculis crura videnda tuis.<BR>
Respice praeterea, post vos quicumque sedebit,<BR>
&nbsp;&nbsp;&nbsp;&nbsp;&nbsp;Ne premat opposito mollia terga genu.<BR>
Parva leves capiunt animos: fuit utile multis<BR>
&nbsp;&nbsp;&nbsp;&nbsp;&nbsp;Pulvinum facili composuisse manu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>160</FONT><BR>
 Profuit et tenui ventos movisse tabella,<BR>
&nbsp;&nbsp;&nbsp;&nbsp;&nbsp;Et cava sub tenerum scamna dedisse pedem.<BR>
Hos aditus Circusque novo praebebit amori,<BR>
&nbsp;&nbsp;&nbsp;&nbsp;&nbsp;Sparsaque sollicito tristis harena foro.<BR>
Illa saepe puer Veneris pugnavit harena,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>165</FONT><BR>
&nbsp;&nbsp;&nbsp;&nbsp;&nbsp;Et qui spectavit vulnera, vulnus habet.<BR>
Dum loquitur tangitque manum poscitque libellum<BR>
&nbsp;&nbsp;&nbsp;&nbsp;&nbsp;Et quaerit posito pignore, vincat uter,<BR>
Saucius ingemuit telumque volatile sensit,<BR>
&nbsp;&nbsp;&nbsp;&nbsp;&nbsp;Et pars spectati muneris ipse fuit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>170</FONT><BR>
 Quid, modo cum belli navalis imagine Caesar<BR>
&nbsp;&nbsp;&nbsp;&nbsp;&nbsp;Persidas induxit Cecropiasque rates?<BR>
Nempe ab utroque mari iuvenes, ab utroque puellae<BR>
&nbsp;&nbsp;&nbsp;&nbsp;&nbsp;Venere, atque ingens orbis in Urbe fuit.<BR>
Quis non invenit turba, quod amaret, in illa?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>175</FONT><BR>
&nbsp;&nbsp;&nbsp;&nbsp;&nbsp;Eheu, quam multos advena torsit amor!<BR>
Ecce, parat Caesar domito quod defuit orbi<BR>
&nbsp;&nbsp;&nbsp;&nbsp;&nbsp;Addere: nunc, oriens ultime, noster eris.<BR>
Parthe, dabis poenas: Crassi gaudete sepulti,<BR>
&nbsp;&nbsp;&nbsp;&nbsp;&nbsp;Signaque barbaricas non bene passa manus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>180</FONT><BR>
 Ultor adest, primisque ducem profitetur in annis,<BR>
&nbsp;&nbsp;&nbsp;&nbsp;&nbsp;Bellaque non puero tractat agenda puer.<BR>
Parcite natales timidi numerare deorum:<BR>
&nbsp;&nbsp;&nbsp;&nbsp;&nbsp;Caesaribus virtus contigit ante diem.<BR>
Ingenium caeleste suis velocius annis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>185</FONT><BR>
&nbsp;&nbsp;&nbsp;&nbsp;&nbsp;Surgit, et ignavae fert male damna morae.<BR>
Parvus erat, manibusque duos Tirynthius angues<BR>
&nbsp;&nbsp;&nbsp;&nbsp;&nbsp;Pressit, et in cunis iam Iove dignus erat.<BR>
Nunc quoque qui puer es, quantus tum, Bacche, fuisti,<BR>
&nbsp;&nbsp;&nbsp;&nbsp;&nbsp;Cum timuit thyrsos India victa tuos?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>190</FONT><BR>
 Auspiciis annisque patris, puer, arma movebis,<BR>
&nbsp;&nbsp;&nbsp;&nbsp;&nbsp;Et vinces annis auspiciisque patris:<BR>
Tale rudimentum tanto sub nomine debes,<BR>
&nbsp;&nbsp;&nbsp;&nbsp;&nbsp;Nunc iuvenum princeps, deinde future senum;<BR>
Cum tibi sint fratres, fratres ulciscere laesos:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>195</FONT><BR>
&nbsp;&nbsp;&nbsp;&nbsp;&nbsp;Cumque pater tibi sit, iura tuere patris.<BR>
Induit arma tibi genitor patriaeque tuusque:<BR>
&nbsp;&nbsp;&nbsp;&nbsp;&nbsp;Hostis ab invito regna parente rapit;<BR>
Tu pia tela feres, sceleratas ille sagittas:<BR>
&nbsp;&nbsp;&nbsp;&nbsp;&nbsp;Stabit pro signis iusque piumque tuis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>200</FONT><BR>
 Vincuntur causa Parthi: vincantur et armis;<BR>
&nbsp;&nbsp;&nbsp;&nbsp;&nbsp;Eoas Latio dux meus addat opes.<BR>
Marsque pater Caesarque pater, date numen eunti:<BR>
&nbsp;&nbsp;&nbsp;&nbsp;&nbsp;Nam deus e vobis alter es, alter eris.<BR>
Auguror, en, vinces; votivaque carmina reddam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>205</FONT><BR>
&nbsp;&nbsp;&nbsp;&nbsp;&nbsp;Et magno nobis ore sonandus eris.<BR>
Consistes, aciemque meis hortabere verbis;<BR>
&nbsp;&nbsp;&nbsp;&nbsp;&nbsp;O desint animis ne mea verba tuis!<BR>
Tergaque Parthorum Romanaque pectora dicam,<BR>
&nbsp;&nbsp;&nbsp;&nbsp;&nbsp;Telaque, ab averso quae iacit hostis equo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>210</FONT><BR>
 Qui fugis ut vincas, quid victo, Parthe, relinquis?<BR>
&nbsp;&nbsp;&nbsp;&nbsp;&nbsp;Parthe, malum iam nunc Mars tuus omen habet.<BR>
Ergo erit illa dies, qua tu, pulcherrime rerum,<BR>
&nbsp;&nbsp;&nbsp;&nbsp;&nbsp;Quattuor in niveis aureus ibis equis.<BR>
Ibunt ante duces onerati colla catenis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>215</FONT><BR>
&nbsp;&nbsp;&nbsp;&nbsp;&nbsp;Ne possint tuti, qua prius, esse fuga.<BR>
Spectabunt laeti iuvenes mixtaeque puellae,<BR>
&nbsp;&nbsp;&nbsp;&nbsp;&nbsp;Diffundetque animos omnibus ista dies.<BR>
Atque aliqua ex illis cum regum nomina quaeret,<BR>
&nbsp;&nbsp;&nbsp;&nbsp;&nbsp;Quae loca, qui montes, quaeve ferantur aquae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>220</FONT><BR>
 Omnia responde, nec tantum siqua rogabit;<BR>
&nbsp;&nbsp;&nbsp;&nbsp;&nbsp;Et quae nescieris, ut bene nota refer.<BR>
Hic est Euphrates, praecinctus harundine frontem:<BR>
&nbsp;&nbsp;&nbsp;&nbsp;&nbsp;Cui coma dependet caerula, Tigris erit.<BR>
Hos facito Armenios; haec est Danaeia Persis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>225</FONT><BR>
&nbsp;&nbsp;&nbsp;&nbsp;&nbsp;Urbs in Achaemeniis vallibus ista fuit.<BR>
Ille vel ille, duces; et erunt quae nomina dicas,<BR>
&nbsp;&nbsp;&nbsp;&nbsp;&nbsp;Si poteris, vere, si minus, apta tamen.<BR>
Dant etiam positis aditum convivia mensis:<BR>
&nbsp;&nbsp;&nbsp;&nbsp;&nbsp;Est aliquid praeter vina, quod inde petas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>230</FONT><BR>
 Saepe illic positi teneris adducta lacertis<BR>
&nbsp;&nbsp;&nbsp;&nbsp;&nbsp;Purpureus Bacchi cornua pressit Amor:<BR>
Vinaque cum bibulas sparsere Cupidinis alas,<BR>
&nbsp;&nbsp;&nbsp;&nbsp;&nbsp;Permanet et capto stat gravis ille loco.<BR>
Ille quidem pennas velociter excutit udas:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>235</FONT><BR>
&nbsp;&nbsp;&nbsp;&nbsp;&nbsp;Sed tamen et spargi pectus amore nocet.<BR>
Vina parant animos faciuntque caloribus aptos:<BR>
&nbsp;&nbsp;&nbsp;&nbsp;&nbsp;Cura fugit multo diluiturque mero.<BR>
Tunc veniunt risus, tum pauper cornua sumit,<BR>
&nbsp;&nbsp;&nbsp;&nbsp;&nbsp;Tum dolor et curae rugaque frontis abit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>240</FONT><BR>
 Tunc aperit mentes aevo rarissima nostro<BR>
&nbsp;&nbsp;&nbsp;&nbsp;&nbsp;Simplicitas, artes excutiente deo.<BR>
Illic saepe animos iuvenum rapuere puellae,<BR>
&nbsp;&nbsp;&nbsp;&nbsp;&nbsp;Et Venus in vinis ignis in igne fuit.<BR>
Hic tu fallaci nimium ne crede lucernae:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>245</FONT><BR>
&nbsp;&nbsp;&nbsp;&nbsp;&nbsp;Iudicio formae noxque merumque nocent.<BR>
Luce deas caeloque Paris spectavit aperto,<BR>
&nbsp;&nbsp;&nbsp;&nbsp;&nbsp;Cum dixit Veneri 'vincis utramque, Venus.'<BR>
Nocte latent mendae, vitioque ignoscitur omni,<BR>
&nbsp;&nbsp;&nbsp;&nbsp;&nbsp;Horaque formosam quamlibet illa facit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>250</FONT><BR>
 Consule de gemmis, de tincta murice lana,<BR>
&nbsp;&nbsp;&nbsp;&nbsp;&nbsp;Consule de facie corporibusque diem.<BR>
Quid tibi femineos coetus venatibus aptos<BR>
&nbsp;&nbsp;&nbsp;&nbsp;&nbsp;Enumerem? numero cedet harena meo.<BR>
Quid referam Baias, praetextaque litora velis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>255</FONT><BR>
&nbsp;&nbsp;&nbsp;&nbsp;&nbsp;Et quae de calido sulpure fumat aqua?<BR>
Hinc aliquis vulnus referens in pectore dixit<BR>
&nbsp;&nbsp;&nbsp;&nbsp;&nbsp;'Non haec, ut fama est, unda salubris erat.'<BR>
Ecce suburbanae templum nemorale Dianae<BR>
&nbsp;&nbsp;&nbsp;&nbsp;&nbsp;Partaque per gladios regna nocente manu:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>260</FONT><BR>
 Illa, quod est virgo, quod tela Cupidinis odit,<BR>
&nbsp;&nbsp;&nbsp;&nbsp;&nbsp;Multa dedit populo vulnera, multa dabit.<BR>
Hactenus, unde legas quod ames, ubi retia ponas,<BR>
&nbsp;&nbsp;&nbsp;&nbsp;&nbsp;Praecipit imparibus vecta Thalea rotis.<BR>
Nunc tibi, quae placuit, quas sit capienda per artes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>265</FONT><BR>
&nbsp;&nbsp;&nbsp;&nbsp;&nbsp;Dicere praecipuae molior artis opus.<BR>
Quisquis ubique, viri, dociles advertite mentes,<BR>
&nbsp;&nbsp;&nbsp;&nbsp;&nbsp;Pollicitisque favens, vulgus, adeste meis.<BR>
Prima tuae menti veniat fiducia, cunctas<BR>
&nbsp;&nbsp;&nbsp;&nbsp;&nbsp;Posse capi; capies, tu modo tende plagas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>270</FONT><BR>
 Vere prius volucres taceant, aestate cicadae,<BR>
&nbsp;&nbsp;&nbsp;&nbsp;&nbsp;Maenalius lepori det sua terga canis,<BR>
Femina quam iuveni blande temptata repugnet:<BR>
&nbsp;&nbsp;&nbsp;&nbsp;&nbsp;Haec quoque, quam poteris credere nolle, volet.<BR>
Utque viro furtiva venus, sic grata puellae:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>275</FONT><BR>
&nbsp;&nbsp;&nbsp;&nbsp;&nbsp;Vir male dissimulat: tectius illa cupit.<BR>
Conveniat maribus, nequam nos ante rogemus,<BR>
&nbsp;&nbsp;&nbsp;&nbsp;&nbsp;Femina iam partes victa rogantis agat.<BR>
Mollibus in pratis admugit femina tauro:<BR>
&nbsp;&nbsp;&nbsp;&nbsp;&nbsp;Femina cornipedi semper adhinnit equo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>280</FONT><BR>
 Parcior in nobis nec tam furiosa libido:<BR>
&nbsp;&nbsp;&nbsp;&nbsp;&nbsp;Legitimum finem flamma virilis habet.<BR>
Byblida quid referam, vetito quae fratris amore<BR>
&nbsp;&nbsp;&nbsp;&nbsp;&nbsp;Arsit et est laqueo fortiter ulta nefas?<BR>
Myrrha patrem, sed non qua filia debet, amavit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>285</FONT><BR>
&nbsp;&nbsp;&nbsp;&nbsp;&nbsp;Et nunc obducto cortice pressa latet:<BR>
Illius lacrimis, quas arbore fundit odora,<BR>
&nbsp;&nbsp;&nbsp;&nbsp;&nbsp;Unguimur, et dominae nomina gutta tenet.<BR>
Forte sub umbrosis nemorosae vallibus Idae<BR>
&nbsp;&nbsp;&nbsp;&nbsp;&nbsp;Candidus, armenti gloria, taurus erat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>290</FONT><BR>
 Signatus tenui media inter cornua nigro:<BR>
&nbsp;&nbsp;&nbsp;&nbsp;&nbsp;Una fuit labes, cetera lactis erant.<BR>
Illum Cnosiadesque Cydoneaeque iuvencae<BR>
&nbsp;&nbsp;&nbsp;&nbsp;&nbsp;Optarunt tergo sustinuisse suo.<BR>
Pasiphae fieri gaudebat adultera tauri;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>295</FONT><BR>
&nbsp;&nbsp;&nbsp;&nbsp;&nbsp;Invida formosas oderat illa boves.<BR>
Nota cano: non hoc, centum quae sustinet urbes,<BR>
&nbsp;&nbsp;&nbsp;&nbsp;&nbsp;Quamvis sit mendax, Creta negare potest.<BR>
Ipsa novas frondes et prata tenerrima tauro<BR>
&nbsp;&nbsp;&nbsp;&nbsp;&nbsp;Fertur inadsueta subsecuisse manu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>300</FONT><BR>
 It comes armentis, nec ituram cura moratur<BR>
&nbsp;&nbsp;&nbsp;&nbsp;&nbsp;Coniugis, et Minos a bove victus erat.<BR>
Quo tibi, Pasiphae, pretiosas sumere vestes?<BR>
&nbsp;&nbsp;&nbsp;&nbsp;&nbsp;Ille tuus nullas sentit adulter opes.<BR>
Quid tibi cum speculo, montana armenta petenti?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>305</FONT><BR>
&nbsp;&nbsp;&nbsp;&nbsp;&nbsp;Quid totiens positas fingis, inepta, comas?<BR>
Crede tamen speculo, quod te negat esse iuvencam.<BR>
&nbsp;&nbsp;&nbsp;&nbsp;&nbsp;Quam cuperes fronti cornua nata tuae!<BR>
Sive placet Minos, nullus quaeratur adulter:<BR>
&nbsp;&nbsp;&nbsp;&nbsp;&nbsp;Sive virum mavis fallere, falle viro!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>310</FONT><BR>
 In nemus et saltus thalamo regina relicto<BR>
&nbsp;&nbsp;&nbsp;&nbsp;&nbsp;Fertur, ut Aonio concita Baccha deo.<BR>
A, quotiens vaccam vultu spectavit iniquo,<BR>
&nbsp;&nbsp;&nbsp;&nbsp;&nbsp;Et dixit 'domino cur placet ista meo?<BR>
Aspice, ut ante ipsum teneris exultet in herbis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>315</FONT><BR>
&nbsp;&nbsp;&nbsp;&nbsp;&nbsp;Nec dubito, quin se stulta decere putet.'<BR>
Dixit, et ingenti iamdudum de grege duci<BR>
&nbsp;&nbsp;&nbsp;&nbsp;&nbsp;Iussit et inmeritam sub iuga curva trahi,<BR>
Aut cadere ante aras commentaque sacra coegit,<BR>
&nbsp;&nbsp;&nbsp;&nbsp;&nbsp;Et tenuit laeta paelicis exta manu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>320</FONT><BR>
 Paelicibus quotiens placavit numina caesis,<BR>
&nbsp;&nbsp;&nbsp;&nbsp;&nbsp;Atque ait, exta tenens 'ite, placete meo!'<BR>
Et modo se Europen fieri, modo postulat Io,<BR>
&nbsp;&nbsp;&nbsp;&nbsp;&nbsp;Altera quod bos est, altera vecta bove.<BR>
Hanc tamen implevit, vacca deceptus acerna,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>325</FONT><BR>
&nbsp;&nbsp;&nbsp;&nbsp;&nbsp;Dux gregis, et partu proditus auctor erat.<BR>
Cressa Thyesteo si se abstinuisset amore<BR>
&nbsp;&nbsp;&nbsp;&nbsp;&nbsp;(Et quantum est uno posse carere viro?),<BR>
Non medium rupisset iter, curruque retorto<BR>
&nbsp;&nbsp;&nbsp;&nbsp;&nbsp;Auroram versis Phoebus adisset equis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>330</FONT><BR>
 Filia purpureos Niso furata capillos<BR>
&nbsp;&nbsp;&nbsp;&nbsp;&nbsp;Pube premit rabidos inguinibusque canes.<BR>
Qui Martem terra, Neptunum effugit in undis,<BR>
&nbsp;&nbsp;&nbsp;&nbsp;&nbsp;Coniugis Atrides victima dira fuit.<BR>
Cui non defleta est Ephyraeae flamma Creusae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>335</FONT><BR>
&nbsp;&nbsp;&nbsp;&nbsp;&nbsp;Et nece natorum sanguinolenta parens?<BR>
Flevit Amyntorides per inania lumina Phoenix:<BR>
&nbsp;&nbsp;&nbsp;&nbsp;&nbsp;Hippolytum pavidi diripuistis equi.<BR>
Quid fodis inmeritis, Phineu, sua lumina natis?<BR>
&nbsp;&nbsp;&nbsp;&nbsp;&nbsp;Poena reversura est in caput ista tuum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>340</FONT><BR>
 Omnia feminea sunt ista libidine mota;<BR>
&nbsp;&nbsp;&nbsp;&nbsp;&nbsp;Acrior est nostra, plusque furoris habet.<BR>
Ergo age, ne dubita cunctas sperare puellas;<BR>
&nbsp;&nbsp;&nbsp;&nbsp;&nbsp;Vix erit e multis, quae neget, una, tibi.<BR>
Quae dant quaeque negant, gaudent tamen esse rogatae:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>345</FONT><BR>
&nbsp;&nbsp;&nbsp;&nbsp;&nbsp;Ut iam fallaris, tuta repulsa tua est.<BR>
Sed cur fallaris, cum sit nova grata voluptas<BR>
&nbsp;&nbsp;&nbsp;&nbsp;&nbsp;Et capiant animos plus aliena suis?<BR>
Fertilior seges est alienis semper in agris,<BR>
&nbsp;&nbsp;&nbsp;&nbsp;&nbsp;Vicinumque pecus grandius uber habet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>350</FONT><BR>
 Sed prius ancillam captandae nosse puellae<BR>
&nbsp;&nbsp;&nbsp;&nbsp;&nbsp;Cura sit: accessus molliet illa tuos.<BR>
Proxima consiliis dominae sit ut illa, videto,<BR>
&nbsp;&nbsp;&nbsp;&nbsp;&nbsp;Neve parum tacitis conscia fida iocis.<BR>
Hanc tu pollicitis, hanc tu corrumpe rogando:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>355</FONT><BR>
&nbsp;&nbsp;&nbsp;&nbsp;&nbsp;Quod petis, ex facili, si volet illa, feres.<BR>
Illa leget tempus (medici quoque tempora servant)<BR>
&nbsp;&nbsp;&nbsp;&nbsp;&nbsp;Quo facilis dominae mens sit et apta capi.<BR>
Mens erit apta capi tum, cum laetissima rerum<BR>
&nbsp;&nbsp;&nbsp;&nbsp;&nbsp;Ut seges in pingui luxuriabit humo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>360</FONT><BR>
 Pectora dum gaudent nec sunt adstricta dolore,<BR>
&nbsp;&nbsp;&nbsp;&nbsp;&nbsp;Ipsa patent, blanda tum subit arte Venus.<BR>
Tum, cum tristis erat, defensa est Ilios armis:<BR>
&nbsp;&nbsp;&nbsp;&nbsp;&nbsp;Militibus gravidum laeta recepit equum.<BR>
Tum quoque temptanda est, cum paelice laesa dolebit:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>365</FONT><BR>
&nbsp;&nbsp;&nbsp;&nbsp;&nbsp;Tum facies opera, ne sit inulta, tua.<BR>
Hanc matutinos pectens ancilla capillos<BR>
&nbsp;&nbsp;&nbsp;&nbsp;&nbsp;Incitet, et velo remigis addat opem,<BR>
Et secum tenui suspirans murmure dicat<BR>
&nbsp;&nbsp;&nbsp;&nbsp;&nbsp;'At, puto, non poteras ipsa referre vicem.'&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>370</FONT><BR>
 Tum de te narret, tum persuadentia verba<BR>
&nbsp;&nbsp;&nbsp;&nbsp;&nbsp;Addat, et insano iuret amore mori.<BR>
Sed propera, ne vela cadant auraeque residant:<BR>
&nbsp;&nbsp;&nbsp;&nbsp;&nbsp;Ut fragilis glacies, interit ira mora.<BR>
Quaeris, an hanc ipsam prosit violare ministram?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>375</FONT><BR>
&nbsp;&nbsp;&nbsp;&nbsp;&nbsp;Talibus admissis alea grandis inest.<BR>
Haec a concubitu fit sedula, tardior illa,<BR>
&nbsp;&nbsp;&nbsp;&nbsp;&nbsp;Haec dominae munus te parat, illa sibi.<BR>
Casus in eventu est: licet hic indulgeat ausis,<BR>
&nbsp;&nbsp;&nbsp;&nbsp;&nbsp;Consilium tamen est abstinuisse meum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>380</FONT><BR>
 Non ego per praeceps et acuta cacumina vadam,<BR>
&nbsp;&nbsp;&nbsp;&nbsp;&nbsp;Nec iuvenum quisquam me duce captus erit.<BR>
Si tamen illa tibi, dum dat recipitque tabellas,<BR>
&nbsp;&nbsp;&nbsp;&nbsp;&nbsp;Corpore, non tantum sedulitate placet,<BR>
Fac domina potiare prius, comes illa sequatur:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>385</FONT><BR>
&nbsp;&nbsp;&nbsp;&nbsp;&nbsp;Non tibi ab ancilla est incipienda venus.<BR>
Hoc unum moneo, siquid modo creditur arti,<BR>
&nbsp;&nbsp;&nbsp;&nbsp;&nbsp;Nec mea dicta rapax per mare ventus agit:<BR>
Aut non rem temptes aut perfice; tollitur index,<BR>
&nbsp;&nbsp;&nbsp;&nbsp;&nbsp;Cum semel in partem criminis ipsa venit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>390</FONT><BR>
 Non avis utiliter viscatis effugit alis;<BR>
&nbsp;&nbsp;&nbsp;&nbsp;&nbsp;Non bene de laxis cassibus exit aper.<BR>
Saucius arrepto piscis teneatur ab hamo:<BR>
&nbsp;&nbsp;&nbsp;&nbsp;&nbsp;Perprime temptatam, nec nisi victor abi.<BR>
Tunc neque te prodet communi noxia culpa,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>395</FONT><BR>
&nbsp;&nbsp;&nbsp;&nbsp;&nbsp;Factaque erunt dominae dictaque nota tibi.<BR>
Sed bene celetur: bene si celabitur index,<BR>
&nbsp;&nbsp;&nbsp;&nbsp;&nbsp;Notitiae suberit semper amica tuae.<BR>
Tempora qui solis operosa colentibus arva,<BR>
&nbsp;&nbsp;&nbsp;&nbsp;&nbsp;Fallitur, et nautis aspicienda putat;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>400</FONT><BR>
 Nec semper credenda ceres fallacibus arvis,<BR>
&nbsp;&nbsp;&nbsp;&nbsp;&nbsp;Nec semper viridi concava puppis aquae,<BR>
Nec teneras semper tutum captare puellas:<BR>
&nbsp;&nbsp;&nbsp;&nbsp;&nbsp;Saepe dato melius tempore fiet idem.<BR>
Sive dies suberit natalis, sive Kalendae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>405</FONT><BR>
&nbsp;&nbsp;&nbsp;&nbsp;&nbsp;Quas Venerem Marti continuasse iuvat,<BR>
Sive erit ornatus non ut fuit ante sigillis,<BR>
&nbsp;&nbsp;&nbsp;&nbsp;&nbsp;Sed regum positas Circus habebit opes,<BR>
Differ opus: tunc tristis hiems, tunc Pliades instant,<BR>
&nbsp;&nbsp;&nbsp;&nbsp;&nbsp;Tunc tener aequorea mergitur Haedus aqua;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>410</FONT><BR>
 Tunc bene desinitur: tunc siquis creditur alto,<BR>
&nbsp;&nbsp;&nbsp;&nbsp;&nbsp;Vix tenuit lacerae naufraga membra ratis.<BR>
Tu licet incipias qua flebilis Allia luce<BR>
&nbsp;&nbsp;&nbsp;&nbsp;&nbsp;Vulneribus Latiis sanguinolenta fluit,<BR>
Quaque die redeunt, rebus minus apta gerendis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>415</FONT><BR>
&nbsp;&nbsp;&nbsp;&nbsp;&nbsp;Culta Palaestino septima festa Syro.<BR>
Magna superstitio tibi sit natalis amicae:<BR>
&nbsp;&nbsp;&nbsp;&nbsp;&nbsp;Quaque aliquid dandum est, illa sit atra dies.<BR>
Cum bene vitaris, tamen auferet; invenit artem<BR>
&nbsp;&nbsp;&nbsp;&nbsp;&nbsp;Femina, qua cupidi carpat amantis opes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>420</FONT><BR>
 Institor ad dominam veniet discinctus emacem,<BR>
&nbsp;&nbsp;&nbsp;&nbsp;&nbsp;Expediet merces teque sedente suas:<BR>
Quas illa, inspicias, sapere ut videare, rogabit:<BR>
&nbsp;&nbsp;&nbsp;&nbsp;&nbsp;Oscula deinde dabit; deinde rogabit, emas.<BR>
Hoc fore contentam multos iurabit in annos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>425</FONT><BR>
&nbsp;&nbsp;&nbsp;&nbsp;&nbsp;Nunc opus esse sibi, nunc bene dicet emi.<BR>
Si non esse domi, quos des, causabere nummos,<BR>
&nbsp;&nbsp;&nbsp;&nbsp;&nbsp;Littera poscetur++ne didicisse iuvet.<BR>
Quid, quasi natali cum poscit munera libo,<BR>
&nbsp;&nbsp;&nbsp;&nbsp;&nbsp;Et, quotiens opus est, nascitur illa, sibi?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>430</FONT><BR>
 Quid, cum mendaci damno maestissima plorat,<BR>
&nbsp;&nbsp;&nbsp;&nbsp;&nbsp;Elapsusque cava fingitur aure lapis?<BR>
Multa rogant utenda dari, data reddere nolunt:<BR>
&nbsp;&nbsp;&nbsp;&nbsp;&nbsp;Perdis, et in damno gratia nulla tuo.<BR>
Non mihi, sacrilegas meretricum ut persequar artes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>435</FONT><BR>
&nbsp;&nbsp;&nbsp;&nbsp;&nbsp;Cum totidem linguis sint satis ora decem.<BR>
Cera vadum temptet, rasis infusa tabellis:<BR>
&nbsp;&nbsp;&nbsp;&nbsp;&nbsp;Cera tuae primum conscia mentis eat.<BR>
Blanditias ferat illa tuas imitataque amantem<BR>
&nbsp;&nbsp;&nbsp;&nbsp;&nbsp;Verba; nec exiguas, quisquis es, adde preces.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>440</FONT><BR>
 Hectora donavit Priamo prece motus Achilles;<BR>
&nbsp;&nbsp;&nbsp;&nbsp;&nbsp;Flectitur iratus voce rogante deus.<BR>
Promittas facito: quid enim promittere laedit?<BR>
&nbsp;&nbsp;&nbsp;&nbsp;&nbsp;Pollicitis dives quilibet esse potest.<BR>
Spes tenet in tempus, semel est si credita, longum:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>445</FONT><BR>
&nbsp;&nbsp;&nbsp;&nbsp;&nbsp;Illa quidem fallax, sed tamen apta dea est.<BR>
Si dederis aliquid, poteris ratione relinqui:<BR>
&nbsp;&nbsp;&nbsp;&nbsp;&nbsp;Praeteritum tulerit, perdideritque nihil.<BR>
At quod non dederis, semper videare daturus:<BR>
&nbsp;&nbsp;&nbsp;&nbsp;&nbsp;Sic dominum sterilis saepe fefellit ager:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>450</FONT><BR>
 Sic, ne perdiderit, non cessat perdere lusor,<BR>
&nbsp;&nbsp;&nbsp;&nbsp;&nbsp;Et revocat cupidas alea saepe manus.<BR>
Hoc opus, hic labor est, primo sine munere iungi;<BR>
&nbsp;&nbsp;&nbsp;&nbsp;&nbsp;Ne dederit gratis quae dedit, usque dabit.<BR>
Ergo eat et blandis peraretur littera verbis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>455</FONT><BR>
&nbsp;&nbsp;&nbsp;&nbsp;&nbsp;Exploretque animos, primaque temptet iter.<BR>
Littera Cydippen pomo perlata fefellit,<BR>
&nbsp;&nbsp;&nbsp;&nbsp;&nbsp;Insciaque est verbis capta puella suis.<BR>
Disce bonas artes, moneo, Romana iuventus,<BR>
&nbsp;&nbsp;&nbsp;&nbsp;&nbsp;Non tantum trepidos ut tueare reos;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>460</FONT><BR>
 Quam populus iudexque gravis lectusque senatus,<BR>
&nbsp;&nbsp;&nbsp;&nbsp;&nbsp;Tam dabit eloquio victa puella manus.<BR>
Sed lateant vires, nec sis in fronte disertus;<BR>
&nbsp;&nbsp;&nbsp;&nbsp;&nbsp;Effugiant voces verba molesta tuae.<BR>
Quis, nisi mentis inops, tenerae declamat amicae?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>465</FONT><BR>
&nbsp;&nbsp;&nbsp;&nbsp;&nbsp;Saepe valens odii littera causa fuit.<BR>
Sit tibi credibilis sermo consuetaque verba,<BR>
&nbsp;&nbsp;&nbsp;&nbsp;&nbsp;Blanda tamen, praesens ut videare loqui.<BR>
Si non accipiet scriptum, inlectumque remittet,<BR>
&nbsp;&nbsp;&nbsp;&nbsp;&nbsp;Lecturam spera, propositumque tene.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>470</FONT><BR>
 Tempore difficiles veniunt ad aratra iuvenci,<BR>
&nbsp;&nbsp;&nbsp;&nbsp;&nbsp;Tempore lenta pati frena docentur equi:<BR>
Ferreus adsiduo consumitur anulus usu,<BR>
&nbsp;&nbsp;&nbsp;&nbsp;&nbsp;Interit adsidua vomer aduncus humo.<BR>
Quid magis est saxo durum, quid mollius unda?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>475</FONT><BR>
&nbsp;&nbsp;&nbsp;&nbsp;&nbsp;Dura tamen molli saxa cavantur aqua.<BR>
Penelopen ipsam, persta modo, tempore vinces:<BR>
&nbsp;&nbsp;&nbsp;&nbsp;&nbsp;Capta vides sero Pergama, capta tamen.<BR>
Legerit, et nolit rescribere? cogere noli:<BR>
&nbsp;&nbsp;&nbsp;&nbsp;&nbsp;Tu modo blanditias fac legat usque tuas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>480</FONT><BR>
 Quae voluit legisse, volet rescribere lectis:<BR>
&nbsp;&nbsp;&nbsp;&nbsp;&nbsp;Per numeros venient ista gradusque suos.<BR>
Forsitan et primo veniet tibi littera tristis,<BR>
&nbsp;&nbsp;&nbsp;&nbsp;&nbsp;Quaeque roget, ne se sollicitare velis.<BR>
Quod rogat illa, timet; quod non rogat, optat, ut instes;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>485</FONT><BR>
&nbsp;&nbsp;&nbsp;&nbsp;&nbsp;Insequere, et voti postmodo compos eris.<BR>
Interea, sive illa toro resupina feretur,<BR>
&nbsp;&nbsp;&nbsp;&nbsp;&nbsp;Lecticam dominae dissimulanter adi,<BR>
Neve aliquis verbis odiosas offerat auris,<BR>
&nbsp;&nbsp;&nbsp;&nbsp;&nbsp;Qua potes ambiguis callidus abde notis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>490</FONT><BR>
 Seu pedibus vacuis illi spatiosa teretur<BR>
&nbsp;&nbsp;&nbsp;&nbsp;&nbsp;Porticus, hic socias tu quoque iunge moras:<BR>
Et modo praecedas facito, modo terga sequaris,<BR>
&nbsp;&nbsp;&nbsp;&nbsp;&nbsp;Et modo festines, et modo lentus eas:<BR>
Nec tibi de mediis aliquot transire columnas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>495</FONT><BR>
&nbsp;&nbsp;&nbsp;&nbsp;&nbsp;Sit pudor, aut lateri continuasse latus;<BR>
Nec sine te curvo sedeat speciosa theatro:<BR>
&nbsp;&nbsp;&nbsp;&nbsp;&nbsp;Quod spectes, umeris adferet illa suis.<BR>
Illam respicias, illam mirere licebit:<BR>
&nbsp;&nbsp;&nbsp;&nbsp;&nbsp;Multa supercilio, multa loquare notis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>500</FONT><BR>
 Et plaudas, aliquam mimo saltante puellam:<BR>
&nbsp;&nbsp;&nbsp;&nbsp;&nbsp;Et faveas illi, quisquis agatur amans.<BR>
Cum surgit, surges; donec sedet illa, sedebis;<BR>
&nbsp;&nbsp;&nbsp;&nbsp;&nbsp;Arbitrio dominae tempora perde tuae.<BR>
Sed tibi nec ferro placeat torquere capillos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>505</FONT><BR>
&nbsp;&nbsp;&nbsp;&nbsp;&nbsp;Nec tua mordaci pumice crura teras.<BR>
Ista iube faciant, quorum Cybeleia mater<BR>
&nbsp;&nbsp;&nbsp;&nbsp;&nbsp;Concinitur Phrygiis exululata modis.<BR>
Forma viros neglecta decet; Minoida Theseus<BR>
&nbsp;&nbsp;&nbsp;&nbsp;&nbsp;Abstulit, a nulla tempora comptus acu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2> 510</FONT><BR>
 Hippolytum Phaedra, nec erat bene cultus, amavit;<BR>
&nbsp;&nbsp;&nbsp;&nbsp;&nbsp;Cura deae silvis aptus Adonis erat.<BR>
Munditie placeant, fuscentur corpora Campo:<BR>
&nbsp;&nbsp;&nbsp;&nbsp;&nbsp;Sit bene conveniens et sine labe toga:<BR>
Lingula ne rigeat, careant rubigine dentes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>515</FONT><BR>
&nbsp;&nbsp;&nbsp;&nbsp;&nbsp;Nec vagus in laxa pes tibi pelle natet:<BR>
Nec male deformet rigidos tonsura capillos:<BR>
&nbsp;&nbsp;&nbsp;&nbsp;&nbsp;Sit coma, sit trita barba resecta manu.<BR>
Et nihil emineant, et sint sine sordibus ungues:<BR>
&nbsp;&nbsp;&nbsp;&nbsp;&nbsp;Inque cava nullus stet tibi nare pilus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>520</FONT><BR>
 Nec male odorati sit tristis anhelitus oris:<BR>
&nbsp;&nbsp;&nbsp;&nbsp;&nbsp;Nec laedat naris virque paterque gregis.<BR>
Cetera lascivae faciant, concede, puellae,<BR>
&nbsp;&nbsp;&nbsp;&nbsp;&nbsp;Et siquis male vir quaerit habere virum.<BR>
Ecce, suum vatem Liber vocat; hic quoque amantes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>525</FONT><BR>
&nbsp;&nbsp;&nbsp;&nbsp;&nbsp;Adiuvat, et flammae, qua calet ipse, favet.<BR>
Cnosis in ignotis amens errabat harenis,<BR>
&nbsp;&nbsp;&nbsp;&nbsp;&nbsp;Qua brevis aequoreis Dia feritur aquis.<BR>
Utque erat e somno tunica velata recincta,<BR>
&nbsp;&nbsp;&nbsp;&nbsp;&nbsp;Nuda pedem, croceas inreligata comas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>530</FONT><BR>
 Thesea crudelem surdas clamabat ad undas,<BR>
&nbsp;&nbsp;&nbsp;&nbsp;&nbsp;Indigno teneras imbre rigante genas.<BR>
Clamabat, flebatque simul, sed utrumque decebat;<BR>
&nbsp;&nbsp;&nbsp;&nbsp;&nbsp;Non facta est lacrimis turpior illa suis.<BR>
Iamque iterum tundens mollissima pectora palmis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>535</FONT><BR>
&nbsp;&nbsp;&nbsp;&nbsp;&nbsp;'Perfidus ille abiit; quid mihi fiet?' ait.<BR>
'Quid mihi fiet?' ait: sonuerunt cymbala toto<BR>
&nbsp;&nbsp;&nbsp;&nbsp;&nbsp;Litore, et adtonita tympana pulsa manu.<BR>
Excidit illa metu, rupitque novissima verba;<BR>
&nbsp;&nbsp;&nbsp;&nbsp;&nbsp;Nullus in exanimi corpore sanguis erat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>540</FONT><BR>
 Ecce Mimallonides sparsis in terga capillis:<BR>
&nbsp;&nbsp;&nbsp;&nbsp;&nbsp;Ecce leves satyri, praevia turba dei:<BR>
Ebrius, ecce, senex pando Silenus asello<BR>
&nbsp;&nbsp;&nbsp;&nbsp;&nbsp;Vix sedet, et pressas continet ante iubas.<BR>
Dum sequitur Bacchas, Bacchae fugiuntque petuntque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>545</FONT><BR>
&nbsp;&nbsp;&nbsp;&nbsp;&nbsp;Quadrupedem ferula dum malus urget eques,<BR>
In caput aurito cecidit delapsus asello:<BR>
&nbsp;&nbsp;&nbsp;&nbsp;&nbsp;Clamarunt satyri 'surge age, surge, pater.'<BR>
Iam deus in curru, quem summum texerat uvis,<BR>
&nbsp;&nbsp;&nbsp;&nbsp;&nbsp;Tigribus adiunctis aurea lora dabat:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>550</FONT><BR>
 Et color et Theseus et vox abiere puellae:<BR>
&nbsp;&nbsp;&nbsp;&nbsp;&nbsp;Terque fugam petiit, terque retenta metu est.<BR>
Horruit, ut graciles, agitat quas ventus, aristae,<BR>
&nbsp;&nbsp;&nbsp;&nbsp;&nbsp;Ut levis in madida canna palude tremit.<BR>
Cui deus 'en, adsum tibi cura fidelior' inquit:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>555</FONT><BR>
&nbsp;&nbsp;&nbsp;&nbsp;&nbsp;'Pone metum: Bacchi, Cnosias, uxor eris.<BR>
Munus habe caelum; caelo spectabere sidus;<BR>
&nbsp;&nbsp;&nbsp;&nbsp;&nbsp;Saepe reges dubiam Cressa Corona ratem.'<BR>
Dixit, et e curru, ne tigres illa timeret,<BR>
&nbsp;&nbsp;&nbsp;&nbsp;&nbsp;Desilit; inposito cessit harena pede:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>560</FONT><BR>
 Implicitamque sinu (neque enim pugnare valebat)<BR>
&nbsp;&nbsp;&nbsp;&nbsp;&nbsp;Abstulit; in facili est omnia posse deo.<BR>
Pars 'Hymenaee' canunt, pars clamant 'Euhion, euhoe!'<BR>
&nbsp;&nbsp;&nbsp;&nbsp;&nbsp;Sic coeunt sacro nupta deusque toro.<BR>
Ergo ubi contigerint positi tibi munera Bacchi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>565</FONT><BR>
&nbsp;&nbsp;&nbsp;&nbsp;&nbsp;Atque erit in socii femina parte tori,<BR>
Nycteliumque patrem nocturnaque sacra precare,<BR>
&nbsp;&nbsp;&nbsp;&nbsp;&nbsp;Ne iubeant capiti vina nocere tuo.<BR>
Hic tibi multa licet sermone latentia tecto<BR>
&nbsp;&nbsp;&nbsp;&nbsp;&nbsp;Dicere, quae dici sentiat illa sibi:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>570</FONT><BR>
 Blanditiasque leves tenui perscribere vino,<BR>
&nbsp;&nbsp;&nbsp;&nbsp;&nbsp;Ut dominam in mensa se legat illa tuam:<BR>
Atque oculos oculis spectare fatentibus ignem:<BR>
&nbsp;&nbsp;&nbsp;&nbsp;&nbsp;Saepe tacens vocem verbaque vultus habet.<BR>
Fac primus rapias illius tacta labellis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>575</FONT><BR>
&nbsp;&nbsp;&nbsp;&nbsp;&nbsp;Pocula, quaque bibet parte puella, bibas:<BR>
Et quemcumque cibum digitis libaverit illa,<BR>
&nbsp;&nbsp;&nbsp;&nbsp;&nbsp;Tu pete, dumque petis, sit tibi tacta manus.<BR>
Sint etiam tua vota, viro placuisse puellae:<BR>
&nbsp;&nbsp;&nbsp;&nbsp;&nbsp;Utilior vobis factus amicus erit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>580</FONT><BR>
 Huic, si sorte bibes, sortem concede priorem:<BR>
&nbsp;&nbsp;&nbsp;&nbsp;&nbsp;Huic detur capiti missa corona tuo.<BR>
Sive erit inferior, seu par, prior omnia sumat:<BR>
&nbsp;&nbsp;&nbsp;&nbsp;&nbsp;Nec dubites illi verba secunda loqui.<BR>
Tuta frequensque via est, per amici fallere nomen:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>585</FONT><BR>
&nbsp;&nbsp;&nbsp;&nbsp;&nbsp;Tuta frequensque licet sit via, crimen habet.<BR>
Inde procurator nimium quoque multa procurat,<BR>
&nbsp;&nbsp;&nbsp;&nbsp;&nbsp;Et sibi mandatis plura videnda putat.<BR>
Certa tibi a nobis dabitur mensura bibendi:<BR>
&nbsp;&nbsp;&nbsp;&nbsp;&nbsp;Officium praestent mensque pedesque suum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>590</FONT><BR>
 Iurgia praecipue vino stimulata caveto,<BR>
&nbsp;&nbsp;&nbsp;&nbsp;&nbsp;Et nimium faciles ad fera bella manus.<BR>
Occidit Eurytion stulte data vina bibendo;<BR>
&nbsp;&nbsp;&nbsp;&nbsp;&nbsp;Aptior est dulci mensa merumque ioco.<BR>
Si vox est, canta: si mollia brachia, salta:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>595</FONT><BR>
&nbsp;&nbsp;&nbsp;&nbsp;&nbsp;Et quacumque potes dote placere, place.<BR>
Ebrietas ut vera nocet, sic ficta iuvabit:<BR>
&nbsp;&nbsp;&nbsp;&nbsp;&nbsp;Fac titubet blaeso subdola lingua sono,<BR>
Ut, quicquid facias dicasve protervius aequo,<BR>
&nbsp;&nbsp;&nbsp;&nbsp;&nbsp;Credatur nimium causa fuisse merum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>600</FONT><BR>
 Et bene dic dominae, bene, cum quo dormiat illa;<BR>
&nbsp;&nbsp;&nbsp;&nbsp;&nbsp;Sed, male sit, tacita mente precare, viro.<BR>
At cum discedet mensa conviva remota,<BR>
&nbsp;&nbsp;&nbsp;&nbsp;&nbsp;Ipsa tibi accessus turba locumque dabit.<BR>
Insere te turbae, leviterque admotus eunti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>605</FONT><BR>
&nbsp;&nbsp;&nbsp;&nbsp;&nbsp;Velle latus digitis, et pede tange pedem.<BR>
Conloquii iam tempus adest; fuge rustice longe<BR>
&nbsp;&nbsp;&nbsp;&nbsp;&nbsp;Hinc pudor; audentem Forsque Venusque iuvat.<BR>
Non tua sub nostras veniat facundia leges:<BR>
&nbsp;&nbsp;&nbsp;&nbsp;&nbsp;Fac tantum cupias, sponte disertus eris.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>610</FONT><BR>
 Est tibi agendus amans, imitandaque vulnera verbis;<BR>
&nbsp;&nbsp;&nbsp;&nbsp;&nbsp;Haec tibi quaeratur qualibet arte fides.<BR>
Nec credi labor est: sibi quaeque videtur amanda;<BR>
&nbsp;&nbsp;&nbsp;&nbsp;&nbsp;Pessima sit, nulli non sua forma placet.<BR>
Saepe tamen vere coepit simulator amare,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>615</FONT><BR>
&nbsp;&nbsp;&nbsp;&nbsp;&nbsp;Saepe, quod incipiens finxerat esse, fuit.<BR>
Quo magis, o, faciles imitantibus este, puellae:<BR>
&nbsp;&nbsp;&nbsp;&nbsp;&nbsp;Fiet amor verus, qui modo falsus erat.<BR>
Blanditiis animum furtim deprendere nunc sit,<BR>
&nbsp;&nbsp;&nbsp;&nbsp;&nbsp;Ut pendens liquida ripa subestur aqua.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>620</FONT><BR>
 Nec faciem, nec te pigeat laudare capillos<BR>
&nbsp;&nbsp;&nbsp;&nbsp;&nbsp;Et teretes digitos exiguumque pedem:<BR>
Delectant etiam castas praeconia formae;<BR>
&nbsp;&nbsp;&nbsp;&nbsp;&nbsp;Virginibus curae grataque forma sua est.<BR>
Nam cur in Phrygiis Iunonem et Pallada silvis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>625</FONT><BR>
&nbsp;&nbsp;&nbsp;&nbsp;&nbsp;Nunc quoque iudicium non tenuisse pudet?<BR>
Laudatas ostendit avis Iunonia pinnas:<BR>
&nbsp;&nbsp;&nbsp;&nbsp;&nbsp;Si tacitus spectes, illa recondit opes.<BR>
Quadrupedes inter rapidi certamina cursus<BR>
&nbsp;&nbsp;&nbsp;&nbsp;&nbsp;Depexaeque iubae plausaque colla iuvant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>630</FONT><BR>
 Nec timide promitte: trahunt promissa puellas;<BR>
&nbsp;&nbsp;&nbsp;&nbsp;&nbsp;Pollicito testes quoslibet adde deos.<BR>
Iuppiter ex alto periuria ridet amantum,<BR>
&nbsp;&nbsp;&nbsp;&nbsp;&nbsp;Et iubet Aeolios inrita ferre notos.<BR>
Per Styga Iunoni falsum iurare solebat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>635</FONT><BR>
&nbsp;&nbsp;&nbsp;&nbsp;&nbsp;Iuppiter; exemplo nunc favet ipse suo.<BR>
Expedit esse deos, et, ut expedit, esse putemus;<BR>
&nbsp;&nbsp;&nbsp;&nbsp;&nbsp;Dentur in antiquos tura merumque focos;<BR>
Nec secura quies illos similisque sopori<BR>
&nbsp;&nbsp;&nbsp;&nbsp;&nbsp;Detinet; innocue vivite: numen adest;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>640</FONT><BR>
 Reddite depositum; pietas sua foedera servet:<BR>
&nbsp;&nbsp;&nbsp;&nbsp;&nbsp;Fraus absit; vacuas caedis habete manus.<BR>
Ludite, si sapitis, solas impune puellas:<BR>
&nbsp;&nbsp;&nbsp;&nbsp;&nbsp;Hac minus est una fraude tuenda fides.<BR>
Fallite fallentes: ex magna parte profanum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>645</FONT><BR>
&nbsp;&nbsp;&nbsp;&nbsp;&nbsp;Sunt genus: in laqueos quos posuere, cadant.<BR>
Dicitur Aegyptos caruisse iuvantibus arva<BR>
&nbsp;&nbsp;&nbsp;&nbsp;&nbsp;Imbribus, atque annos sicca fuisse novem,<BR>
Cum Thrasius Busirin adit, monstratque piari<BR>
&nbsp;&nbsp;&nbsp;&nbsp;&nbsp;Hospitis adfuso sanguine posse Iovem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>650</FONT><BR>
 Illi Busiris 'fies Iovis hostia primus,'<BR>
&nbsp;&nbsp;&nbsp;&nbsp;&nbsp;Inquit 'et Aegypto tu dabis hospes aquam.'<BR>
Et Phalaris tauro violenti membra Perilli<BR>
&nbsp;&nbsp;&nbsp;&nbsp;&nbsp;Torruit: infelix inbuit auctor opus.<BR>
Iustus uterque fuit: neque enim lex aequior ulla est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>655</FONT><BR>
&nbsp;&nbsp;&nbsp;&nbsp;&nbsp;Quam necis artifices arte perire sua.<BR>
Ergo ut periuras merito periuria fallant,<BR>
&nbsp;&nbsp;&nbsp;&nbsp;&nbsp;Exemplo doleat femina laesa suo.<BR>
Et lacrimae prosunt: lacrimis adamanta movebis:<BR>
&nbsp;&nbsp;&nbsp;&nbsp;&nbsp;Fac madidas videat, si potes, illa genas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>660</FONT><BR>
 Si lacrimae (neque enim veniunt in tempore semper)<BR>
&nbsp;&nbsp;&nbsp;&nbsp;&nbsp;Deficient, uda lumina tange manu.<BR>
Quis sapiens blandis non misceat oscula verbis?<BR>
&nbsp;&nbsp;&nbsp;&nbsp;&nbsp;Illa licet non det, non data sume tamen.<BR>
Pugnabit primo fortassis, et 'improbe' dicet:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>665</FONT><BR>
&nbsp;&nbsp;&nbsp;&nbsp;&nbsp;Pugnando vinci se tamen illa volet.<BR>
Tantum ne noceant teneris male rapta labellis,<BR>
&nbsp;&nbsp;&nbsp;&nbsp;&nbsp;Neve queri possit dura fuisse, cave.<BR>
Oscula qui sumpsit, si non et cetera sumet,<BR>
&nbsp;&nbsp;&nbsp;&nbsp;&nbsp;Haec quoque, quae data sunt, perdere dignus erit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>670</FONT><BR>
 Quantum defuerat pleno post oscula voto?<BR>
&nbsp;&nbsp;&nbsp;&nbsp;&nbsp;Ei mihi, rusticitas, non pudor ille fuit.<BR>
Vim licet appelles: grata est vis ista puellis:<BR>
&nbsp;&nbsp;&nbsp;&nbsp;&nbsp;Quod iuvat, invitae saepe dedisse volunt.<BR>
Quaecumque est veneris subita violata rapina,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>675</FONT><BR>
&nbsp;&nbsp;&nbsp;&nbsp;&nbsp;Gaudet, et inprobitas muneris instar habet.<BR>
At quae cum posset cogi, non tacta recessit,<BR>
&nbsp;&nbsp;&nbsp;&nbsp;&nbsp;Ut simulet vultu gaudia, tristis erit.<BR>
Vim passa est Phoebe: vis est allata sorori;<BR>
&nbsp;&nbsp;&nbsp;&nbsp;&nbsp;Et gratus raptae raptor uterque fuit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>680</FONT><BR>
 Fabula nota quidem, sed non indigna referri,<BR>
&nbsp;&nbsp;&nbsp;&nbsp;&nbsp;Scyrias Haemonio iuncta puella viro.<BR>
Iam dea laudatae dederat mala praemia formae<BR>
&nbsp;&nbsp;&nbsp;&nbsp;&nbsp;Colle sub Idaeo vincere digna duas:<BR>
Iam nurus ad Priamum diverso venerat orbe,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>685</FONT><BR>
&nbsp;&nbsp;&nbsp;&nbsp;&nbsp;Graiaque in Iliacis moenibus uxor erat:<BR>
Iurabant omnes in laesi verba mariti:<BR>
&nbsp;&nbsp;&nbsp;&nbsp;&nbsp;Nam dolor unius publica causa fuit.<BR>
Turpe, nisi hoc matris precibus tribuisset, Achilles<BR>
&nbsp;&nbsp;&nbsp;&nbsp;&nbsp;Veste virum longa dissimulatus erat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>690</FONT><BR>
 Quid facis, Aeacide? non sunt tua munera lanae;<BR>
&nbsp;&nbsp;&nbsp;&nbsp;&nbsp;Tu titulos alia Palladis arte petas.<BR>
Quid tibi cum calathis? clipeo manus apta ferendo est:<BR>
&nbsp;&nbsp;&nbsp;&nbsp;&nbsp;Pensa quid in dextra, qua cadet Hector, habes?<BR>
Reice succinctos operoso stamine fusos!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>695</FONT><BR>
&nbsp;&nbsp;&nbsp;&nbsp;&nbsp;Quassanda est ista Pelias hasta manu.<BR>
Forte erat in thalamo virgo regalis eodem;<BR>
&nbsp;&nbsp;&nbsp;&nbsp;&nbsp;Haec illum stupro comperit esse virum.<BR>
Viribus illa quidem victa est, ita credere oportet:<BR>
&nbsp;&nbsp;&nbsp;&nbsp;&nbsp;Sed voluit vinci viribus illa tamen.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>700</FONT><BR>
 Saepe 'mane!' dixit, cum iam properaret Achilles;<BR>
&nbsp;&nbsp;&nbsp;&nbsp;&nbsp;Fortia nam posita sumpserat arma colo.<BR>
Vis ubi nunc illa est? Quid blanda voce moraris<BR>
&nbsp;&nbsp;&nbsp;&nbsp;&nbsp;Auctorem stupri, Deidamia, tui?<BR>
Scilicet ut pudor est quaedam coepisse priorem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>705</FONT><BR>
&nbsp;&nbsp;&nbsp;&nbsp;&nbsp;Sic alio gratum est incipiente pati.<BR>
A! nimia est iuveni propriae fiducia formae,<BR>
&nbsp;&nbsp;&nbsp;&nbsp;&nbsp;Expectat siquis, dum prior illa roget.<BR>
Vir prior accedat, vir verba precantia dicat:<BR>
&nbsp;&nbsp;&nbsp;&nbsp;&nbsp;Excipiet blandas comiter illa preces.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>710</FONT><BR>
 Ut potiare, roga: tantum cupit illa rogari;<BR>
&nbsp;&nbsp;&nbsp;&nbsp;&nbsp;Da causam voti principiumque tui.<BR>
Iuppiter ad veteres supplex heroidas ibat:<BR>
&nbsp;&nbsp;&nbsp;&nbsp;&nbsp;Corrupit magnum nulla puella Iovem.<BR>
Si tamen a precibus tumidos accedere fastus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>715</FONT><BR>
&nbsp;&nbsp;&nbsp;&nbsp;&nbsp;Senseris, incepto parce referque pedem.<BR>
Quod refugit, multae cupiunt: odere quod instat;<BR>
&nbsp;&nbsp;&nbsp;&nbsp;&nbsp;Lenius instando taedia tolle tui.<BR>
Nec semper veneris spes est profitenda roganti:<BR>
&nbsp;&nbsp;&nbsp;&nbsp;&nbsp;Intret amicitiae nomine tectus amor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2> 720</FONT><BR>
 Hoc aditu vidi tetricae data verba puellae:<BR>
&nbsp;&nbsp;&nbsp;&nbsp;&nbsp;Qui fuerat cultor, factus amator erat.<BR>
Candidus in nauta turpis color, aequoris unda<BR>
&nbsp;&nbsp;&nbsp;&nbsp;&nbsp;Debet et a radiis sideris esse niger:<BR>
Turpis et agricolae, qui vomere semper adunco&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>725</FONT><BR>
&nbsp;&nbsp;&nbsp;&nbsp;&nbsp;Et gravibus rastris sub Iove versat humum.<BR>
Et tibi, Palladiae petitur cui fama coronae,<BR>
&nbsp;&nbsp;&nbsp;&nbsp;&nbsp;Candida si fuerint corpora, turpis eris.<BR>
Palleat omnis amans: hic est color aptus amanti;<BR>
&nbsp;&nbsp;&nbsp;&nbsp;&nbsp;Hoc decet, hoc stulti non valuisse putant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>730</FONT><BR>
 Pallidus in Side silvis errabat Orion,<BR>
&nbsp;&nbsp;&nbsp;&nbsp;&nbsp;Pallidus in lenta naide Daphnis erat.<BR>
Arguat et macies animum: nec turpe putaris<BR>
&nbsp;&nbsp;&nbsp;&nbsp;&nbsp;Palliolum nitidis inposuisse comis.<BR>
Attenuant iuvenum vigilatae corpora noctes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>735</FONT><BR>
&nbsp;&nbsp;&nbsp;&nbsp;&nbsp;Curaque et in magno qui fit amore dolor.<BR>
Ut voto potiare tuo, miserabilis esto,<BR>
&nbsp;&nbsp;&nbsp;&nbsp;&nbsp;Ut qui te videat, dicere possit 'amas.'<BR>
Conquerar, an moneam mixtum fas omne nefasque?<BR>
&nbsp;&nbsp;&nbsp;&nbsp;&nbsp;Nomen amicitia est, nomen inane fides.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>740</FONT><BR>
 Ei mihi, non tutum est, quod ames, laudare sodali;<BR>
&nbsp;&nbsp;&nbsp;&nbsp;&nbsp;Cum tibi laudanti credidit, ipse subit.<BR>
At non Actorides lectum temeravit Achillis:<BR>
&nbsp;&nbsp;&nbsp;&nbsp;&nbsp;Quantum ad Pirithoum, Phaedra pudica fuit.<BR>
Hermionam Pylades quo Pallada Phoebus, amabat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>745</FONT><BR>
&nbsp;&nbsp;&nbsp;&nbsp;&nbsp;Quodque tibi geminus, Tyndari, Castor, erat.<BR>
Siquis idem sperat, laturas poma myricas<BR>
&nbsp;&nbsp;&nbsp;&nbsp;&nbsp;Speret, et e medio flumine mella petat.<BR>
Nil nisi turpe iuvat: curae sua cuique voluptas:<BR>
&nbsp;&nbsp;&nbsp;&nbsp;&nbsp;Haec quoque ab alterius grata dolore venit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>750</FONT><BR>
 Heu facinus! non est hostis metuendus amanti;<BR>
&nbsp;&nbsp;&nbsp;&nbsp;&nbsp;Quos credis fidos, effuge, tutus eris.<BR>
Cognatum fratremque cave carumque sodalem:<BR>
&nbsp;&nbsp;&nbsp;&nbsp;&nbsp;Praebebit veros haec tibi turba metus.<BR>
Finiturus eram, sed sunt diversa puellis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>755</FONT><BR>
&nbsp;&nbsp;&nbsp;&nbsp;&nbsp;Pectora: mille animos excipe mille modis.<BR>
Nec tellus eadem parit omnia; vitibus illa<BR>
&nbsp;&nbsp;&nbsp;&nbsp;&nbsp;Convenit, haec oleis; hac bene farra virent.<BR>
Pectoribus mores tot sunt, quot in ore figurae;<BR>
&nbsp;&nbsp;&nbsp;&nbsp;&nbsp;Qui sapit, innumeris moribus aptus erit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>760</FONT><BR>
 Utque leves Proteus modo se tenuabit in undas,<BR>
&nbsp;&nbsp;&nbsp;&nbsp;&nbsp;Nunc leo, nunc arbor, nunc erit hirtus aper.<BR>
Hi iaculo pisces, illi capiuntur ab hamis:<BR>
&nbsp;&nbsp;&nbsp;&nbsp;&nbsp;Hos cava contento retia fune trahunt.<BR>
Nec tibi conveniet cunctos modus unus ad annos:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>765</FONT><BR>
&nbsp;&nbsp;&nbsp;&nbsp;&nbsp;Longius insidias cerva videbit anus.<BR>
Si doctus videare rudi, petulansve pudenti,<BR>
&nbsp;&nbsp;&nbsp;&nbsp;&nbsp;Diffidet miserae protinus illa sibi.<BR>
Inde fit, ut quae se timuit committere honesto,<BR>
&nbsp;&nbsp;&nbsp;&nbsp;&nbsp;Vilis ad amplexus inferioris eat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>770</FONT><BR>
 Pars superat coepti, pars est exhausta laboris.<BR>
&nbsp;&nbsp;&nbsp;&nbsp;&nbsp;Hic teneat nostras ancora iacta rates.
</P>

<div class="footer">
	<p>
		<a href="/ovid.html">Ovid</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>

</BODY>
</HTML>

