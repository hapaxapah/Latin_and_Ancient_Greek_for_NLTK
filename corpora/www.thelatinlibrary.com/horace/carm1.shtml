<html>
	<head>
		<title>
			Horace: Odes I
		</title>
		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>
<p class=pagehead>Q. HORATI FLACCI CARMINVM LIBER PRIMVS
</P>
<P class=border>
</P>
<P>
<B>I</B>
</P>
<P>
Maecenas atauis edite regibus,<BR>
o et praesidium et dulce decus meum,<BR>
sunt quos curriculo puluerem Olympicum<BR>
collegisse iuuat metaque feruidis<BR>
euitata rotis palmaque nobilis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
terrarum dominos euehit ad deos;<BR>
hunc, si mobilium turba Quiritium<BR>
certat tergeminis tollere honoribus;<BR>
illum, si proprio condidit horreo<BR>
quicquid de Libycis uerritur areis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
Gaudentem patrios findere sarculo<BR>
agros Attalicis condicionibus<BR>
numquam demoueas, ut trabe Cypria<BR>
Myrtoum pauidus nauta secet mare.<BR>
Luctantem Icariis fluctibus Africum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
mercator metuens otium et oppidi<BR>
laudat rura sui; mox reficit rates<BR>
quassas, indocilis pauperiem pati.<BR>
Est qui nec ueteris pocula Massici<BR>
nec partem solido demere de die&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT><BR>
spernit, nunc uiridi membra sub arbuto<BR>
stratus, nunc ad aquae lene caput sacrae.<BR>
Multos castra iuuant et lituo tubae<BR>
permixtus sonitus bellaque matribus<BR>
detestata. Manet sub Ioue frigido&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>
uenator tenerae coniugis inmemor,<BR>
seu uisa est catulis cerua fidelibus,<BR>
seu rupit teretis Marsus aper plagas.<BR>
Me doctarum hederae praemia frontium<BR>
dis miscent superis, me gelidum nemus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</FONT><BR>
Nympharumque leues cum Satyris chori<BR>
secernunt populo, si neque tibias<BR>
Euterpe cohibet nec Polyhymnia<BR>
Lesboum refugit tendere barbiton.<BR>
Quod si me lyricis uatibus inseres,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</FONT><BR>
sublimi feriam sidera uertice.
</P>

<P class=shortborder></p>

<P>
<B>II</B>
</P>

<P>
Iam satis terris niuis atque dirae<BR>
grandinis misit Pater et rubente<BR>
dextera sacras iaculatus arces<BR>
&nbsp;&nbsp;&nbsp;&nbsp;&nbsp;terruit Vrbem,
</P>

<P>
terruit gentis, graue ne rediret&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
saeculum Pyrrhae noua monstra questae,<BR>
omne cum Proteus pecus egit altos<BR>
&nbsp;&nbsp;&nbsp;&nbsp;&nbsp;uisere montis,
</P>

<P>
piscium et summa genus haesit ulmo,<BR>
nota quae sedes fuerat columbis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
et superiecto pauidae natarunt<BR>
&nbsp;&nbsp;&nbsp;&nbsp;&nbsp; aequore dammae.
</P>

<P>
Vidimus flauom Tiberim retortis<BR>
litore Etrusco uiolenter undis<BR>
ire deiectum monumenta regis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;templaque Vestae,
</P>

<P>
Iliae dum se nimium querenti<BR>
iactat ultorem, uagus et sinistra<BR>
labitur ripa Ioue non probante<BR>
&nbsp;&nbsp;&nbsp;&nbsp;&nbsp;uxorius amnis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT>
</P>

<P>
Audiet ciuis acuisse ferrum,<BR>
quo graues Persae melius perirent,<BR>
audiet pugnas uitio parentum<BR>
&nbsp;&nbsp;&nbsp;&nbsp;&nbsp;rara iuuentus.
</P>

<P>
Quem uocet diuum populus ruentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>
imperi rebus? Prece qua fatigent<BR>
uirgines sanctae minus audientem<BR>
&nbsp;&nbsp;&nbsp;&nbsp;&nbsp;carmina Vestam?
</P>

<P>
Cui dabit partis scelus expiandi<BR>
Iuppiter? Tandem uenias precamur,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</FONT><BR>
nube candentis umeros amictus,<BR>
&nbsp;&nbsp;&nbsp;&nbsp;&nbsp;augur Apollo,
</P>

<P>
siue tu mauis, Erycina ridens,<BR>
quam Iocus circumuolat et Cupido,<BR>
siue neglectum genus et nepotes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</FONT><BR>
&nbsp;&nbsp;&nbsp;&nbsp;&nbsp;respicis, auctor,
</P>

<P>
heu nimis longo satiate ludo,<BR>
quem iuuat clamor galeaeque leues,<BR>
acer et Mauri peditis cruentum<BR>
&nbsp;&nbsp;&nbsp;&nbsp;&nbsp; uoltus in hostem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</FONT>
</P>

<P>
siue mutata iuuenem figura<BR>
ales in terris imitaris, almae<BR>
filius Maiae, patiens uocari<BR>
&nbsp;&nbsp;&nbsp;&nbsp;&nbsp;Caesaris ultor.
</P>

<P>
Serus in caelum redeas diuque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>45</FONT><BR>
laetus intersis populo Quirini,<BR>
neue te nostris vitiis iniquum<BR>
&nbsp;&nbsp;&nbsp;&nbsp;&nbsp;ocior aura
</P>

<P>
tollat; hic magnos potius triumphos,<BR>
hic ames dici pater atque princeps,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>50</FONT><BR>
neu sinas Medos equitare inultos<BR>
&nbsp;&nbsp;&nbsp;&nbsp;&nbsp;te duce, Caesar.
</P>

<P class=shortborder></p>

<P>
<B>III</B>
</P>

<P>
&nbsp;&nbsp;&nbsp;&nbsp;&nbsp;Sic te diua potens Cypri,<BR>
sic fratres Helenae, lucida sidera,<BR>
&nbsp;&nbsp;&nbsp;&nbsp;&nbsp;uentorumque regat pater<BR>
obstrictis aliis praeter Iapyga,<BR>
&nbsp;&nbsp;&nbsp;&nbsp;&nbsp; nauis, quae tibi creditum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
debes Vergilium; finibus Atticis<BR>
&nbsp;&nbsp;&nbsp;&nbsp;&nbsp;reddas incolumem precor<BR>
et serues animae dimidium meae.<BR>
&nbsp;&nbsp;&nbsp;&nbsp;&nbsp;Illi robur et aes triplex<BR>
circa pectus erat, qui fragilem truci&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
&nbsp;&nbsp;&nbsp;&nbsp;&nbsp;commisit pelago ratem<BR>
primus, nec timuit praecipitem Africum<BR>
&nbsp;&nbsp;&nbsp;&nbsp;&nbsp;decertantem Aquilonibus<BR>
nec tristis Hyadas nec rabiem Noti,<BR>
&nbsp;&nbsp;&nbsp;&nbsp;&nbsp; quo non arbiter Hadriae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
maior, tollere seu ponere uolt freta.<BR>
&nbsp;&nbsp;&nbsp;&nbsp;&nbsp;Quem mortis timuit gradum<BR>
qui siccis oculis monstra natantia,<BR>
&nbsp;&nbsp;&nbsp;&nbsp;&nbsp;qui uidit mare turbidum et<BR>
infamis scopulos Acroceraunia?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT><BR>
&nbsp;&nbsp;&nbsp;&nbsp;&nbsp;Nequicquam deus abscidit<BR>
prudens Oceano dissociabili<BR>
&nbsp;&nbsp;&nbsp;&nbsp;&nbsp;terras, si tamen impiae<BR>
non tangenda rates transiliunt uada.<BR>
&nbsp;&nbsp;&nbsp;&nbsp;&nbsp; Audax omnia perpeti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>
gens humana ruit per uetitum nefas;<BR>
&nbsp;&nbsp;&nbsp;&nbsp;&nbsp;audax Iapeti genus<BR>
ignem fraude mala gentibus intulit;<BR>
&nbsp;&nbsp;&nbsp;&nbsp;&nbsp;post ignem aetheria domo<BR>
subductum macies et noua febrium&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</FONT><BR>
&nbsp;&nbsp;&nbsp;&nbsp;&nbsp;terris incubuit cohors<BR>
semotique prius tarda necessitas<BR>
&nbsp;&nbsp;&nbsp;&nbsp;&nbsp;leti corripuit gradum.<BR>
Expertus uacuum Daedalus aera<BR>
&nbsp;&nbsp;&nbsp;&nbsp;&nbsp; pennis non homini datis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</FONT><BR>
perrupit Acheronta Herculeus labor.<BR>
&nbsp;&nbsp;&nbsp;&nbsp;&nbsp;Nil mortalibus ardui est;<BR>
caelum ipsum petimus stultitia neque<BR>
&nbsp;&nbsp;&nbsp;&nbsp;&nbsp;per nostrum patimur scelus<BR>
iracunda Iouem ponere fulmina.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</FONT>
</P>

<P class=shortborder></p>

<P>
<B>IV</B>
</P>

<P>
Soluitur acris hiems grata uice ueris et Fauoni<BR>
&nbsp;&nbsp;&nbsp;&nbsp;&nbsp;trahuntque siccas machinae carinas,<BR>
ac neque iam stabulis gaudet pecus aut arator igni<BR>
&nbsp;&nbsp;&nbsp;&nbsp;&nbsp;nec prata canis albicant pruinis.<BR>
Iam Cytherea choros ducit Venus imminente luna&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
&nbsp;&nbsp;&nbsp;&nbsp;&nbsp;iunctaeque Nymphis Gratiae decentes<BR>
alterno terram quatiunt pede, dum grauis Cyclopum<BR>
&nbsp;&nbsp;&nbsp;&nbsp;&nbsp;Volcanus ardens uisit officinas.<BR>
Nunc decet aut uiridi nitidum caput impedire myrto<BR>
&nbsp;&nbsp;&nbsp;&nbsp;&nbsp; aut flore, terrae quem ferunt solutae;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
nunc et in umbrosis Fauno decet immolare lucis,<BR>
&nbsp;&nbsp;&nbsp;&nbsp;&nbsp;seu poscat agna siue malit haedo.<BR>
Pallida Mors aequo pulsat pede pauperum tabernas<BR>
&nbsp;&nbsp;&nbsp;&nbsp;&nbsp;regumque turris. O beate Sesti,<BR>
uitae summa breuis spem nos uetat inchoare longam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;Iam te premet nox fabulaeque Manes<BR>
et domus exilis Plutonia, quo simul mearis,<BR>
&nbsp;&nbsp;&nbsp;&nbsp;&nbsp;nec regna uini sortiere talis<BR>
nec tenerum Lycidan mirabere, quo calet iuuentus<BR>
&nbsp;&nbsp;&nbsp;&nbsp;&nbsp; nunc omnis et mox uirgines tepebunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT>
</P>

<P class=shortborder></p>

<P>
<B>V</B>
</P>

<P>
Quis multa gracilis te puer in rosa<BR>
perfusus liquidis urget odoribus<BR>
&nbsp;&nbsp;&nbsp;&nbsp;&nbsp;grato, Pyrrha, sub antro?<BR>
&nbsp;&nbsp;&nbsp;&nbsp;&nbsp;cui flauam religas comam,
</P>

<P>
simplex munditiis? Heu quotiens fidem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
mutatosque deos flebit et aspera<BR>
&nbsp;&nbsp;&nbsp;&nbsp;&nbsp;nigris aequora uentis<BR>
&nbsp;&nbsp;&nbsp;&nbsp;&nbsp;emirabitur insolens,
</P>

<P>
qui nunc te fruitur credulus aurea,<BR>
qui semper uacuam, semper amabilem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
&nbsp;&nbsp;&nbsp;&nbsp;&nbsp;sperat, nescius aurae<BR>
&nbsp;&nbsp;&nbsp;&nbsp;&nbsp;fallacis. Miseri, quibus
</P>

<P>
intemptata nites. Me tabula sacer<BR>
uotiua paries indicat uuida<BR>
&nbsp;&nbsp;&nbsp;&nbsp;&nbsp; suspendisse potenti<BR>
&nbsp;&nbsp;&nbsp;&nbsp;&nbsp;uestimenta maris deo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT>
</P>

<P class=shortborder></p>

<P>
<B>VI</B>
</P>

<P>
Scriberis Vario fortis et hostium<BR>
uictor, Maeonii carminis alite,<BR>
quam rem cumque ferox nauibus aut equis<BR>
&nbsp;&nbsp;&nbsp;&nbsp;&nbsp;miles te duce gesserit.
</P>

<P>
Nos, Agrippa, neque haec dicere nec grauem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
Pelidae stomachum cedere nescii,<BR>
nec cursus duplicis per mare Vlixei<BR>
&nbsp;&nbsp;&nbsp;&nbsp;&nbsp;nec saeuam Pelopis domum
</P>

<P>
conamur, tenues grandia, dum pudor<BR>
inbellisque lyrae Musa potens uetat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
laudes egregii Caesaris et tuas<BR>
&nbsp;&nbsp;&nbsp;&nbsp;&nbsp;culpa deterere ingeni.
</P>

<P>
Quis Martem tunica tectum adamantina<BR>
digne scripserit aut puluere Troico<BR>
nigrum Merionen aut ope Palladis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;Tydiden superis parem?
</P>

<P>
Nos conuiuia, nos proelia uirginum<BR>
sectis in iuuenes unguibus acrium<BR>
cantamus, uacui siue quid urimur<BR>
&nbsp;&nbsp;&nbsp;&nbsp;&nbsp; non praeter solitum leues.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT>
</P>

<P class=shortborder></p>

<P>
<B>VII</B>
</P>

<P>
Laudabunt alii claram Rhodon aut Mytilenen<BR>
&nbsp;&nbsp;&nbsp;&nbsp;&nbsp;aut Ephesum bimarisue Corinthi<BR>
moenia uel Baccho Thebas uel Apolline Delphos<BR>
&nbsp;&nbsp;&nbsp;&nbsp;&nbsp;insignis aut Thessala Tempe;<BR>
sunt quibus unum opus est intactae Palladis urbem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
&nbsp;&nbsp;&nbsp;&nbsp;&nbsp;carmine perpetuo celebrare et<BR>
undique decerptam fronti praeponere oliuam;<BR>
&nbsp;&nbsp;&nbsp;&nbsp;&nbsp;plurimus in Iunonis honorem<BR>
aptum dicet equis Argos ditesque Mycenas:<BR>
&nbsp;&nbsp;&nbsp;&nbsp;&nbsp; me nec tam patiens Lacedaemon&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
nec tam Larisae percussit campus opimae<BR>
&nbsp;&nbsp;&nbsp;&nbsp;&nbsp;quam domus Albuneae resonantis<BR>
et praeceps Anio ac Tiburni lucus et uda<BR>
&nbsp;&nbsp;&nbsp;&nbsp;&nbsp;mobilibus pomaria riuis.<BR>
Albus ut obscuro deterget nubila caelo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;saepe Notus neque parturit imbris<BR>
perpetuo, sic tu sapiens finire memento<BR>
&nbsp;&nbsp;&nbsp;&nbsp;&nbsp;tristitiam uitaeque labores<BR>
molli, Plance, mero, seu te fulgentia signis<BR>
&nbsp;&nbsp;&nbsp;&nbsp;&nbsp; castra tenent seu densa tenebit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT><BR>
Tiburis umbra tui. Teucer Salamina patremque<BR>
&nbsp;&nbsp;&nbsp;&nbsp;&nbsp;cum fugeret, tamen uda Lyaeo<BR>
tempora populea fertur uinxisse corona,<BR>
&nbsp;&nbsp;&nbsp;&nbsp;&nbsp;sic tristis affatus amicos:<BR>
'Quo nos cumque feret melior fortuna parente,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>
&nbsp;&nbsp;&nbsp;&nbsp;&nbsp;ibimus, o socii comitesque.<BR>
Nil desperandum Teucro duce et auspice Teucro:<BR>
&nbsp;&nbsp;&nbsp;&nbsp;&nbsp;certus enim promisit Apollo<BR>
ambiguam tellure noua Salamina futuram.<BR>
&nbsp;&nbsp;&nbsp;&nbsp;&nbsp; O fortes peioraque passi<BR>
mecum saepe uiri, nunc uino pellite curas;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</FONT><BR>
&nbsp;&nbsp;&nbsp;&nbsp;&nbsp;cras ingens iterabimus aequor.'
</P>

<P class=shortborder></p>

<P>
<B>VIII</B>
</P>

<P>
&nbsp;&nbsp;&nbsp;&nbsp;&nbsp;Lydia, dic, per omnis<BR>
te deos oro, Sybarin cur properes amando<BR>
&nbsp;&nbsp;&nbsp;&nbsp;&nbsp;perdere, cur apricum<BR>
oderit Campum, patiens pulueris atque solis,<BR>
&nbsp;&nbsp;&nbsp;&nbsp;&nbsp; cur neque militaris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
inter aequalis equitet, Gallica nec lupatis<BR>
&nbsp;&nbsp;&nbsp;&nbsp;&nbsp;temperet ora frenis.<BR>
Cur timet flauum Tiberim tangere? Cur oliuum<BR>
&nbsp;&nbsp;&nbsp;&nbsp;&nbsp;sanguine uiperino<BR>
cautius uitat neque iam liuida gestat armis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
&nbsp;&nbsp;&nbsp;&nbsp;&nbsp;bracchia, saepe disco<BR>
saepe trans finem iaculo nobilis expedito?<BR>
&nbsp;&nbsp;&nbsp;&nbsp;&nbsp;quid latet, ut marinae<BR>
filium dicunt Thetidis sub lacrimosa Troia<BR>
&nbsp;&nbsp;&nbsp;&nbsp;&nbsp; funera, ne uirilis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
cultus in caedem et Lycias proriperet cateruas?
</P>

<P class=shortborder></p>

<P>
<B>IX</B>
</P>

<P>
Vides ut alta stet niue candidum<BR>
Soracte nec iam sustineant onus<BR>
&nbsp;&nbsp;&nbsp;&nbsp;&nbsp;siluae laborantes geluque<BR>
&nbsp;&nbsp;&nbsp;&nbsp;&nbsp;flumina constiterint acuto?
</P>

<P>
Dissolue frigus ligna super foco&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
large reponens atque benignius<BR>
&nbsp;&nbsp;&nbsp;&nbsp;&nbsp;deprome quadrimum Sabina,<BR>
&nbsp;&nbsp;&nbsp;&nbsp;&nbsp;o Thaliarche, merum diota.
</P>

<P>
</P>

<P>
Permitte diuis cetera, qui simul<BR>
strauere uentos aequore feruido&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
&nbsp;&nbsp;&nbsp;&nbsp;&nbsp;deproeliantis, nec cupressi<BR>
&nbsp;&nbsp;&nbsp;&nbsp;&nbsp;nec ueteres agitantur orni.
</P>

<P>
Quid sit futurum cras, fuge quaerere, et<BR>
quem fors dierum cumque dabit, lucro<BR>
&nbsp;&nbsp;&nbsp;&nbsp;&nbsp; adpone nec dulcis amores<BR>
&nbsp;&nbsp;&nbsp;&nbsp;&nbsp;sperne, puer, neque tu choreas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT>
</P>

<P>
donec uirenti canities abest<BR>
morosa. Nunc et Campus et areae<BR>
&nbsp;&nbsp;&nbsp;&nbsp;&nbsp;lenesque sub noctem susurri<BR>
&nbsp;&nbsp;&nbsp;&nbsp;&nbsp; composita repetantur hora,
</P>

<P>
nunc et latentis proditor intumo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT><BR>
gratus puellae risus ab angulo<BR>
&nbsp;&nbsp;&nbsp;&nbsp;&nbsp;pignusque dereptum lacertis<BR>
&nbsp;&nbsp;&nbsp;&nbsp;&nbsp;aut digito male pertinaci.
</P>

<P class=shortborder></p>

<P>
<B>X</B>
</P>

<P>
Mercuri, facunde nepos Atlantis,<BR>
qui feros cultus hominum recentum<BR>
uoce formasti catus et decorae<BR>
&nbsp;&nbsp;&nbsp;&nbsp;&nbsp;more palaestrae,
</P>

<P>
te canam, magni Iouis et deorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
nuntium curuaeque lyrae parentem,<BR>
callidum quicquid placuit iocoso<BR>
&nbsp;&nbsp;&nbsp;&nbsp;&nbsp;condere furto.
</P>

<P>
Te, boues olim nisi reddidisses<BR>
per dolum amotas, puerum minaci&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
uoce dum terret, uiduus pharetra<BR>
&nbsp;&nbsp;&nbsp;&nbsp;&nbsp;risit Apollo.
</P>

<P>
Quin et Atridas duce te superbos<BR>
Ilio diues Priamus relicto<BR>
Thessalosque ignis et iniqua Troiae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;castra fefellit.
</P>

<P>
Tu pias laetis animas reponis<BR>
sedibus uirgaque leuem coerces<BR>
aurea turbam, superis deorum<BR>
&nbsp;&nbsp;&nbsp;&nbsp;&nbsp; gratus et imis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT>
</P>

<P class=shortborder></p>

<P>
<B>XI</B>
</P>

<P>
Tu ne quaesieris (scire nefas) quem mihi, quem tibi<BR>
finem di dederint, Leuconoe, nec Babylonios<BR>
temptaris numeros. Vt melius quicquid erit pati!<BR>
Seu pluris hiemes seu tribuit Iuppiter ultimam,<BR>
quae nunc oppositis debilitat pumicibus mare&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
Tyrrhenum, sapias, uina liques et spatio breui<BR>
spem longam reseces. Dum loquimur, fugerit inuida<BR>
aetas: carpe diem, quam minimum credula postero.
</P>

<P class=shortborder></p>

<P>
<B>XII</B>
</P>

<P>
Quem uirum aut heroa lyra uel acri<BR>
tibia sumis celebrare, Clio?<BR>
Quem deum? Cuius recinet iocosa<BR>
&nbsp;&nbsp;&nbsp;&nbsp;&nbsp;nomen imago
</P>

<P>
aut in umbrosis Heliconis oris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
aut super Pindo gelidoue in Haemo?<BR>
Vnde uocalem temere insecutae<BR>
&nbsp;&nbsp;&nbsp;&nbsp;&nbsp;Orphea siluae
</P>

<P>
arte materna rapidos morantem<BR>
fluminum lapsus celerisque uentos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
blandum et auritas fidibus canoris<BR>
&nbsp;&nbsp;&nbsp;&nbsp;&nbsp;ducere quercus.
</P>

<P>
Quid prius dicam solitis parentis<BR>
laudibus, qui res hominum ac deorum,<BR>
qui mare ac terras uariisque mundum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;temperat horis?
</P>

<P>
Vnde nil maius generatur ipso<BR>
nec uiget quicquam simile aut secundum;<BR>
proximos illi tamen occupabit<BR>
&nbsp;&nbsp;&nbsp;&nbsp;&nbsp; Pallas honores.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT>
</P>

<P>
Proeliis audax, neque te silebo,<BR>
Liber, et saeuis inimica uirgo<BR>
beluis, nec te, metuende certa<BR>
&nbsp;&nbsp;&nbsp;&nbsp;&nbsp;Phoebe sagitta.
</P>

<P>
Dicam et Alciden puerosque Ledae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>
hunc equis, illum superare pugnis<BR>
nobilem; quorum simul alba nautis<BR>
&nbsp;&nbsp;&nbsp;&nbsp;&nbsp;stella refulsit,
</P>

<P>
defluit saxis agitatus umor,<BR>
concidunt uenti fugiuntque nubes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</FONT><BR>
et minax, quod sic uoluere, ponto<BR>
&nbsp;&nbsp;&nbsp;&nbsp;&nbsp;unda recumbit.
</P>

<P>
Romulum post hos prius an quietum<BR>
Pompili regnum memorem, an superbos<BR>
Tarquini fasces, dubito, an Catonis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</FONT><BR>
&nbsp;&nbsp;&nbsp;&nbsp;&nbsp;nobile letum.
</P>

<P>
Regulum et Scauros animaeque magnae<BR>
prodigum Paulum superante Poeno<BR>
gratus insigni referam Camena<BR>
&nbsp;&nbsp;&nbsp;&nbsp;&nbsp; Fabriciumque.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</FONT>
</P>

<P>
Hunc et incomptis Curium capillis<BR>
utilem bello tulit et Camillum<BR>
saeua paupertas et auitus apto<BR>
&nbsp;&nbsp;&nbsp;&nbsp;&nbsp;cum lare fundus.
</P>

<P>
Crescit occulto uelut arbor aeuo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>45</FONT><BR>
fama Marcelli; micat inter omnis<BR>
Iulium sidus, uelut inter ignis<BR>
&nbsp;&nbsp;&nbsp;&nbsp;&nbsp;luna minores.
</P>

<P>
Gentis humanae pater atque custos,<BR>
orte Saturno, tibi cura magni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>50</FONT><BR>
Caesaris fatis data: tu secundo<BR>
&nbsp;&nbsp;&nbsp;&nbsp;&nbsp;Caesare regnes.
</P>

<P>
Ille seu Parthos Latio imminentis<BR>
egerit iusto domitos triumpho<BR>
siue subiectos Orientis orae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>55</FONT><BR>
&nbsp;&nbsp;&nbsp;&nbsp;&nbsp;Seras et Indos,
</P>

<P>
te minor laetum reget aequus orbem:<BR>
tu graui curru quaties Olympum,<BR>
tu parum castis inimica mittes<BR>
&nbsp;&nbsp;&nbsp;&nbsp;&nbsp; fulmina lucis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>60</FONT>
</P>

<P class=shortborder></p>

<P>
<B>XIII</B>
</P>

<P>
&nbsp;&nbsp;&nbsp;&nbsp;&nbsp;Cum tu, Lydia, Telephi<BR>
ceruicem roseam, cerea Telephi<BR>
&nbsp;&nbsp;&nbsp;&nbsp;&nbsp;laudas bracchia, uae, meum<BR>
feruens difficili bile tumet iecur.<BR>
&nbsp;&nbsp;&nbsp;&nbsp;&nbsp; Tunc nec mens mihi nec color<BR>
certa sede manet, umor et in genas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
&nbsp;&nbsp;&nbsp;&nbsp;&nbsp;furtim labitur, arguens<BR>
quam lentis penitus macerer ignibus.<BR>
&nbsp;&nbsp;&nbsp;&nbsp;&nbsp;Vror, seu tibi candidos<BR>
turparunt umeros inmodicae mero&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
&nbsp;&nbsp;&nbsp;&nbsp;&nbsp;rixae, siue puer furens<BR>
inpressit memorem dente labris notam.<BR>
&nbsp;&nbsp;&nbsp;&nbsp;&nbsp;Non, si me satis audias,<BR>
speres perpetuum dulcia barbare<BR>
&nbsp;&nbsp;&nbsp;&nbsp;&nbsp; laedentem oscula, quae Venus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
quinta parte sui nectaris imbuit.<BR>
&nbsp;&nbsp;&nbsp;&nbsp;&nbsp;Felices ter et amplius<BR>
quos inrupta tenet copula nec malis<BR>
&nbsp;&nbsp;&nbsp;&nbsp;&nbsp;diuolsus querimoniis<BR>
suprema citius soluet amor die.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT>
</P>

<P class=shortborder></p>

<P>
<B>XIV</B>
</P>

<P>
O nauis, referent in mare te noui<BR>
fluctus. O quid agis? Fortiter occupa<BR>
&nbsp;&nbsp;&nbsp;&nbsp;&nbsp;portum. Nonne uides ut<BR>
&nbsp;&nbsp;&nbsp;&nbsp;&nbsp;nudum remigio latus,
</P>

<P>
et malus celeri saucius Africo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
antemnaque gemant ac sine funibus<BR>
&nbsp;&nbsp;&nbsp;&nbsp;&nbsp;uix durare carinae<BR>
&nbsp;&nbsp;&nbsp;&nbsp;&nbsp;possint imperiosius
</P>

<P>
aequor? Non tibi sunt integra lintea,<BR>
non di, quos iterum pressa uoces malo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
&nbsp;&nbsp;&nbsp;&nbsp;&nbsp;Quamuis Pontica pinus,<BR>
&nbsp;&nbsp;&nbsp;&nbsp;&nbsp;siluae filia nobilis,
</P>

<P>
iactes et genus et nomen inutile:<BR>
nil pictis timidus nauita puppibus<BR>
&nbsp;&nbsp;&nbsp;&nbsp;&nbsp; fidit. Tu, nisi uentis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;debes ludibrium, caue.
</P>

<P>
Nuper sollicitum quae mihi taedium,<BR>
nunc desiderium curaque non leuis,<BR>
&nbsp;&nbsp;&nbsp;&nbsp;&nbsp;interfusa nitentis<BR>
&nbsp;&nbsp;&nbsp;&nbsp;&nbsp; uites aequora Cycladas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT>
</P>

<P class=shortborder></p>

<P>
<B>XV</B>
</P>

<P>
Pastor cum traheret per freta nauibus<BR>
Idaeis Helenen perfidus hospitam,<BR>
ingrato celeris obruit otio<BR>
&nbsp;&nbsp;&nbsp;&nbsp;&nbsp;uentos ut caneret fera
</P>

<P>
Nereus fata: 'Mala ducis aui domum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
quam multo repetet Graecia milite,<BR>
coniurata tuas rumpere nuptias<BR>
&nbsp;&nbsp;&nbsp;&nbsp;&nbsp;et regnum Priami uetus.
</P>

<P>
Heu, heu, quantus equis, quantus adest uiris<BR>
sudor! Quanta moues funera Dardanae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
genti! Iam galeam Pallas et aegida<BR>
&nbsp;&nbsp;&nbsp;&nbsp;&nbsp;currusque et rabiem parat.
</P>

<P>
Nequicquam Veneris praesidio ferox<BR>
pectes caesariem grataque feminis<BR>
inbelli cithara carmina diuides;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;nequicquam thalamo grauis
</P>

<P>
hastas et calami spicula Cnosii<BR>
uitabis strepitumque et celerem sequi<BR>
Aiacem: tamen, heu serus, adulteros<BR>
&nbsp;&nbsp;&nbsp;&nbsp;&nbsp; crines puluere collines.
</P>

<P>
Non Laertiaden, exitium tuae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT><BR>
gentis, non Pylium Nestora respicis?<BR>
Vrgent inpauidi te Salaminius<BR>
&nbsp;&nbsp;&nbsp;&nbsp;&nbsp;Teucer, te Sthenelus sciens
</P>

<P>
pugnae, siue opus est imperitare equis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>
non auriga piger; Merionen quoque<BR>
nosces. Ecce furit te reperire atrox<BR>
&nbsp;&nbsp;&nbsp;&nbsp;&nbsp;Tydides melior patre,
</P>

<P>
quem tu, ceruus uti uallis in altera<BR>
uisum parte lupum graminis inmemor,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</FONT><BR>
sublimi fugies mollis anhelitu,<BR>
&nbsp;&nbsp;&nbsp;&nbsp;&nbsp;non hoc pollicitus tuae.
</P>

<P>
Iracunda diem proferet Ilio<BR>
matronisque Phrygum classis Achillei;<BR>
post certas hiemes uret Achaicus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</FONT><BR>
&nbsp;&nbsp;&nbsp;&nbsp;&nbsp;ignis Iliacas domos.'
</P>

<P class=shortborder></p>

<P>
<B>XVI</B>
</P>

<P>
O matre pulchra filia pulchrior,<BR>
quem criminosis cumque uoles modum<BR>
&nbsp;&nbsp;&nbsp;&nbsp;&nbsp;pones iambis, siue flamma<BR>
&nbsp;&nbsp;&nbsp;&nbsp;&nbsp;siue mari libet Hadriano.
</P>

<P>
Non Dindymene, non adytis quatit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
mentem sacerdotum incola Pythius,<BR>
&nbsp;&nbsp;&nbsp;&nbsp;&nbsp;non Liber aeque, non acuta<BR>
&nbsp;&nbsp;&nbsp;&nbsp;&nbsp;sic geminant Corybantes aera,
</P>

<P>
tristes ut irae, quas neque Noricus<BR>
deterret ensis nec mare naufragum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
&nbsp;&nbsp;&nbsp;&nbsp;&nbsp;nec saeuus ignis nec tremendo<BR>
&nbsp;&nbsp;&nbsp;&nbsp;&nbsp;Iuppiter ipse ruens tumultu.
</P>

<P>
Fertur Prometheus addere principi<BR>
limo coactus particulam undique<BR>
&nbsp;&nbsp;&nbsp;&nbsp;&nbsp; desectam et insani leonis<BR>
&nbsp;&nbsp;&nbsp;&nbsp;&nbsp;uim stomacho apposuisse nostro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT>
</P>

<P>
Irae Thyesten exitio graui<BR>
strauere et altis urbibus ultimae<BR>
&nbsp;&nbsp;&nbsp;&nbsp;&nbsp;stetere causae, cur perirent<BR>
&nbsp;&nbsp;&nbsp;&nbsp;&nbsp; funditus inprimeretque muris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT>
</P>

<P>
hostile aratrum exercitus insolens.<BR>
Conpesce mentem: me quoque pectoris<BR>
&nbsp;&nbsp;&nbsp;&nbsp;&nbsp;temptauit in dulci iuuenta<BR>
&nbsp;&nbsp;&nbsp;&nbsp;&nbsp;feruor et in celeres iambos
</P>

<P>
misit furentem. Nunc ego mitibus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>
mutare quaero tristia, dum mihi<BR>
&nbsp;&nbsp;&nbsp;&nbsp;&nbsp;fias recantatis amica<BR>
&nbsp;&nbsp;&nbsp;&nbsp;&nbsp;opprobriis animumque reddas.
</P>

<P class=shortborder></p>

<P>
<B>XVII</B>
</P>

<P>
Velox amoenum saepe Lucretilem<BR>
mutat Lycaeo Faunus et igneam<BR>
&nbsp;&nbsp;&nbsp;&nbsp;&nbsp;defendit aestatem capellis<BR>
&nbsp;&nbsp;&nbsp;&nbsp;&nbsp;usque meis pluuiosque uentos.
</P>

<P>
Inpune tutum per nemus arbutos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
quaerunt latentis et thyma deuiae<BR>
&nbsp;&nbsp;&nbsp;&nbsp;&nbsp;olentis uxores mariti<BR>
&nbsp;&nbsp;&nbsp;&nbsp;&nbsp;nec uiridis metuunt colubras
</P>

<P>
nec Martialis haediliae lupos,<BR>
utcumque dulci, Tyndari, fistula&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
&nbsp;&nbsp;&nbsp;&nbsp;&nbsp;ualles et Vsticae cubantis<BR>
&nbsp;&nbsp;&nbsp;&nbsp;&nbsp;leuia personuere saxa.
</P>

<P>
Di me tuentur, dis pietas mea<BR>
et Musa cordi est. Hic tibi copia<BR>
&nbsp;&nbsp;&nbsp;&nbsp;&nbsp; manabit ad plenum benigno<BR>
&nbsp;&nbsp;&nbsp;&nbsp;&nbsp;ruris honorum opulenta cornu;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT>
</P>

<P>
hic in reducta ualle Caniculae<BR>
uitabis aestus et fide Teia<BR>
&nbsp;&nbsp;&nbsp;&nbsp;&nbsp;dices laborantis in uno<BR>
&nbsp;&nbsp;&nbsp;&nbsp;&nbsp; Penelopen uitreamque Circen;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT>
</P>

<P>
hic innocentis pocula Lesbii<BR>
duces sub umbra nec Semeleius<BR>
&nbsp;&nbsp;&nbsp;&nbsp;&nbsp;cum Marte confundet Thyoneus<BR>
&nbsp;&nbsp;&nbsp;&nbsp;&nbsp;proelia nec metues proteruum
</P>

<P>
suspecta Cyrum, ne male dispari&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>
incontinentis iniciat manus<BR>
&nbsp;&nbsp;&nbsp;&nbsp;&nbsp;et scindat haerentem coronam<BR>
&nbsp;&nbsp;&nbsp;&nbsp;&nbsp;crinibus inmeritamque uestem.
</P>

<P class=shortborder></p>

<P>
<B>XVIII</B>
</P>

<P>
Nullam, Vare, sacra uite prius seueris arborem<BR>
circa mite solum Tiburis et moenia Catili;<BR>
siccis omnia nam dura deus proposuit neque<BR>
mordaces aliter diffugiunt sollicitudines.<BR>
Quis post uina grauem militiam aut pauperiem crepat?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
Quis non te potius, Bacche pater, teque decens Venus?<BR>
Ac ne quis modici transiliat munera Liberi,<BR>
Centaurea monet cum Lapithis rixa super mero<BR>
debellata, monet Sithoniis non leuis Euhius,<BR>
cum fas atque nefas exiguo fine libidinum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
discernunt auidi. Non ego te, candide Bassareu,<BR>
inuitum quatiam nec uariis obsita frondibus<BR>
sub diuum rapiam. Saeua tene cum Berecyntio<BR>
cornu tympana, quae subsequitur caecus amor sui<BR>
et tollens uacuum plus nimio gloria uerticem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
arcanique fides prodiga, perlucidior uitro.
</P>

<P class=shortborder></p>

<P>
<B>XIX</B>
</P>

<P>
&nbsp;&nbsp;&nbsp;&nbsp;&nbsp;Mater saeua Cupidinum<BR>
Thebanaeque iubet me Semelae puer<BR>
&nbsp;&nbsp;&nbsp;&nbsp;&nbsp;et lasciua Licentia<BR>
finitis animum reddere amoribus.<BR>
&nbsp;&nbsp;&nbsp;&nbsp;&nbsp; Vrit me Glycerae nitor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
splendentis Pario marmore purius;<BR>
&nbsp;&nbsp;&nbsp;&nbsp;&nbsp;urit grata proteruitas<BR>
et uoltus nimium lubricus aspici.<BR>
&nbsp;&nbsp;&nbsp;&nbsp;&nbsp;In me tota ruens Venus<BR>
Cyprum deseruit, nec patitur Scythas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
&nbsp;&nbsp;&nbsp;&nbsp;&nbsp;aut uersis animosum equis<BR>
Parthum dicere nec quae nihil attinent.<BR>
&nbsp;&nbsp;&nbsp;&nbsp;&nbsp;Hic uiuum mihi caespitem, hic<BR>
uerbenas, pueri, ponite turaque<BR>
&nbsp;&nbsp;&nbsp;&nbsp;&nbsp; bimi cum patera meri:<BR>
mactata ueniet lenior hostia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT>
</P>

<P class=shortborder></p>

<P>
<B>XX</B>
</P>

<P>
Vile potabis modicis Sabinum<BR>
cantharis, Graeca quod ego ipse testa<BR>
conditum leui, datus in theatro<BR>
&nbsp;&nbsp;&nbsp;&nbsp;&nbsp;cum tibi plausus,
</P>

<P>
care Maecenas eques, ut paterni&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
fluminis ripae simul et iocosa<BR>
redderet laudes tibi Vaticani<BR>
&nbsp;&nbsp;&nbsp;&nbsp;&nbsp;montis imago.
</P>

<P>
Caecubum et prelo domitam Caleno<BR>
tu bibes uuam; mea nec Falernae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
temperant uites neque Formiani<BR>
&nbsp;&nbsp;&nbsp;&nbsp;&nbsp;pocula colles.
</P>

<P class=shortborder></p>

<P>
<B>XXI</B>
</P>

<P>
Dianam tenerae dicite uirgines,<BR>
intonsum, pueri, dicite Cynthium<BR>
&nbsp;&nbsp;&nbsp;&nbsp;&nbsp;Latonamque supremo<BR>
&nbsp;&nbsp;&nbsp;&nbsp;&nbsp;dilectam penitus Ioui;
</P>

<P>
uos laetam fluuiis et nemorum coma,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
quaecumque aut gelido prominet Algido,<BR>
&nbsp;&nbsp;&nbsp;&nbsp;&nbsp;nigris aut Erymanthi<BR>
&nbsp;&nbsp;&nbsp;&nbsp;&nbsp;siluis aut uiridis Gragi;
</P>

<P>
uos Tempe totidem tollite laudibus<BR>
natalemque, mares, Delon Apollinis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
&nbsp;&nbsp;&nbsp;&nbsp;&nbsp;insignemque pharetra<BR>
&nbsp;&nbsp;&nbsp;&nbsp;&nbsp;fraternaque umerum lyra.
</P>

<P>
Hic bellum lacrimosum, hic miseram famem<BR>
pestemque a populo et principe Caesare in<BR>
&nbsp;&nbsp;&nbsp;&nbsp;&nbsp; Persas atque Britannos<BR>
&nbsp;&nbsp;&nbsp;&nbsp;&nbsp;uestra motus aget prece.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT>
</P>

<P class=shortborder></p>

<P>
<B>XXII</B>
</P>

<P>
Integer uitae scelerisque purus<BR>
non eget Mauris iaculis neque arcu<BR>
nec uenenatis grauida sagittis,<BR>
&nbsp;&nbsp;&nbsp;&nbsp;&nbsp;Fusce, pharetra,
</P>

<P>
siue per Syrtis iter aestuosas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
siue facturus per inhospitalem<BR>
Caucasum uel quae loca fabulosus<BR>
&nbsp;&nbsp;&nbsp;&nbsp;&nbsp;lambit Hydaspes.
</P>

<P>
Namque me silua lupus in Sabina,<BR>
dum meam canto Lalagem et ultra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
terminum curis uagor expeditis,<BR>
&nbsp;&nbsp;&nbsp;&nbsp;&nbsp;fugit inermem,
</P>

<P>
quale portentum neque militaris<BR>
Daunias latis alit aesculetis<BR>
nec Iubae tellus generat, leonum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;arida nutrix.
</P>

<P>
Pone me pigris ubi nulla campis<BR>
arbor aestiua recreatur aura,<BR>
quod latus mundi nebulae malusque<BR>
&nbsp;&nbsp;&nbsp;&nbsp;&nbsp; Iuppiter urget;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT>
</P>

<P>
pone sub curru nimium propinqui<BR>
solis in terra domibus negata:<BR>
dulce ridentem Lalagen amabo,<BR>
&nbsp;&nbsp;&nbsp;&nbsp;&nbsp;dulce loquentem.
</P>

<P class=shortborder></p>

<P>
<B>XXIII</B>
</P>

<P>
Vitas inuleo me similis, Chloe,<BR>
quaerenti pauidam montibus auiis<BR>
&nbsp;&nbsp;&nbsp;&nbsp;&nbsp;matrem non sine uano<BR>
&nbsp;&nbsp;&nbsp;&nbsp;&nbsp;aurarum et siluae metu.
</P>

<P>
Nam seu mobilibus ueris inhorruit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
aduentus folliis, seu uirides rubum<BR>
&nbsp;&nbsp;&nbsp;&nbsp;&nbsp;dimouere lacertae,<BR>
&nbsp;&nbsp;&nbsp;&nbsp;&nbsp;et corde et genibus tremit.
</P>

<P>
Atqui non ego te, tigris ut aspera<BR>
Gaetulusue leo, frangere persequor:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
&nbsp;&nbsp;&nbsp;&nbsp;&nbsp;tandem desine matrem<BR>
&nbsp;&nbsp;&nbsp;&nbsp;&nbsp;tempestiua sequi uiro.
</P>

<P class=shortborder></p>

<P>
<B>XXIV</B>
</P>

<P>
Quis desiderio sit pudor aut modus<BR>
tam cari capitis? Praecipe lugubris<BR>
cantus, Melpomene, cui liquidam pater<BR>
&nbsp;&nbsp;&nbsp;&nbsp;&nbsp;uocem cum cithara dedit.
</P>

<P>
Ergo Quintilium perpetuus sopor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
urget? Cui Pudor et Iustitiae soror,<BR>
incorrupta Fides, nudaque Veritas<BR>
&nbsp;&nbsp;&nbsp;&nbsp;&nbsp;quando ullum inueniet parem?
</P>

<P>
Multis ille bonis flebilis occidit,<BR>
nulli flebilior quam tibi, Vergili.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
Tu frustra pius, heu, non ita creditum<BR>
&nbsp;&nbsp;&nbsp;&nbsp;&nbsp;poscis Quintilium deos.
</P>

<P>
Quid si Threicio blandius Orpheo<BR>
auditam moderere arboribus fidem?<BR>
Num uanae redeat sanguis imagini,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;quam uirga semel horrida,
</P>

<P>
non lenis precibus fata recludere,<BR>
nigro compulerit Mercurius gregi?<BR>
durum: sed leuius fit patientia<BR>
&nbsp;&nbsp;&nbsp;&nbsp;&nbsp; quicquid corrigere est nefas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT>
</P>

<P class=shortborder></p>

<P>
<B>XXV</B>
</P>

<P>
Parcius iunctas quatiunt fenestras<BR>
iactibus crebris iuuenes proterui<BR>
nec tibi somnos adimunt amatque<BR>
&nbsp;&nbsp;&nbsp;&nbsp;&nbsp;ianua limen,
</P>

<P>
quae prius multum facilis mouebat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
cardines. Audis minus et minus iam:<BR>
'Me tuo longas pereunte noctes,<BR>
&nbsp;&nbsp;&nbsp;&nbsp;&nbsp;Lydia, dormis?'
</P>

<P>
Inuicem moechos anus arrogantis<BR>
flebis in solo leuis angiportu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
Thracio bacchante magis sub<BR>
&nbsp;&nbsp;&nbsp;&nbsp;&nbsp;interlunia uento,
</P>

<P>
cum tibi flagrans amor et libido,<BR>
quae solet matres furiare equorum,<BR>
saeuiet circa iecur ulcerosum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;non sine questu,
</P>

<P>
laeta quod pubes hedera uirenti<BR>
gaudeat pulla magis atque myrto,<BR>
aridas frondes hiemis sodali<BR>
&nbsp;&nbsp;&nbsp;&nbsp;&nbsp; dedicet Euro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT>
</P>

<P class=shortborder></p>

<P>
<B>XXVI</B>
</P>

<P>
Musis amicus tristitiam et metus<BR>
tradam proteruis in mare Creticum<BR>
&nbsp;&nbsp;&nbsp;&nbsp;&nbsp;portare uentis, quis sub Arcto<BR>
&nbsp;&nbsp;&nbsp;&nbsp;&nbsp;rex gelidae metuatur orae,
</P>

<P>
quid Tiridaten terreat, unice&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
securus. O quae fontibus integris<BR>
&nbsp;&nbsp;&nbsp;&nbsp;&nbsp;gaudes, apricos necte flores,<BR>
&nbsp;&nbsp;&nbsp;&nbsp;&nbsp;necte meo Lamiae coronam,
</P>

<P>
Piplea dulcis. Nil sine te mei<BR>
prosunt honores; hunc fidibus nouis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
&nbsp;&nbsp;&nbsp;&nbsp;&nbsp;hunc Lesbio sacrare plectro<BR>
&nbsp;&nbsp;&nbsp;&nbsp;&nbsp;teque tuasque decet sorores.
</P>

<P class=shortborder></p>

<P>
<B>XXVII</B>
</P>

<P>
Natis in usum laetitiae scyphis<BR>
pugnare Thracum est; tollite barbarum<BR>
&nbsp;&nbsp;&nbsp;&nbsp;&nbsp;morem uerecundumque Bacchum<BR>
&nbsp;&nbsp;&nbsp;&nbsp;&nbsp;sanguineis prohibete rixis.
</P>

<P>
Vino et lucernis Medus acinaces&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
immane quantum discrepat; impium<BR>
&nbsp;&nbsp;&nbsp;&nbsp;&nbsp;lenite clamorem, sodales,<BR>
&nbsp;&nbsp;&nbsp;&nbsp;&nbsp;et cubito remanete presso.
</P>

<P>
Voltis seueri me quoque sumere<BR>
partem Falerni? Dicat Opuntiae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
&nbsp;&nbsp;&nbsp;&nbsp;&nbsp;frater Megyllae quo beatus<BR>
&nbsp;&nbsp;&nbsp;&nbsp;&nbsp;uolnere, qua pereat sagitta.
</P>

<P>
Cessat uoluntas? Non alia bibam<BR>
mercede. Quae te cumque domat Venus<BR>
&nbsp;&nbsp;&nbsp;&nbsp;&nbsp; non erubescendis adurit<BR>
&nbsp;&nbsp;&nbsp;&nbsp;&nbsp;ignibus ingenuoque semper&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT>
</P>

<P>
amore peccas. Quicquid habes, age,<BR>
depone tutis auribus. A! miser,<BR>
&nbsp;&nbsp;&nbsp;&nbsp;&nbsp;quanta laborabas Charybdi,<BR>
&nbsp;&nbsp;&nbsp;&nbsp;&nbsp; digne puer meliore flamma.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT>
</P>

<P>
Quae saga, quis te soluere Thessalis<BR>
magus uenenis, quis poterit deus?<BR>
&nbsp;&nbsp;&nbsp;&nbsp;&nbsp;uix inligatum te triformi<BR>
&nbsp;&nbsp;&nbsp;&nbsp;&nbsp;Pegasus expediet Chimaera.
</P>

<P class=shortborder></p>

<P>
<B>XXVIII</B>
</P>

<P>
Te maris et terrae numeroque carentis harenae<BR>
&nbsp;&nbsp;&nbsp;&nbsp;&nbsp;mensorem cohibent, Archyta,<BR>
pulueris exigui prope latum parua Matinum<BR>
&nbsp;&nbsp;&nbsp;&nbsp;&nbsp;munera nec quicquam tibi prodest<BR>
aerias temptasse domos animoque rotundum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
&nbsp;&nbsp;&nbsp;&nbsp;&nbsp;percurrisse polum morituro.<BR>
Occidit et Pelopis genitor, conuiua deorum,<BR>
&nbsp;&nbsp;&nbsp;&nbsp;&nbsp;Tithonusque remotus in auras<BR>
et Iouis arcanis Minos admissus habentque<BR>
&nbsp;&nbsp;&nbsp;&nbsp;&nbsp; Tartara Panthoiden iterum Orco&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
demissum, quamuis clipeo Troiana refixo<BR>
&nbsp;&nbsp;&nbsp;&nbsp;&nbsp;tempora testatus nihil ultra<BR>
neruos atque cutem morti concesserat atrae,<BR>
&nbsp;&nbsp;&nbsp;&nbsp;&nbsp;iudice te non sordidus auctor<BR>
naturae uerique. Sed omnis una manet nox&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;et calcanda semel uia leti.<BR>
Dant alios Furiae toruo spectacula Marti,<BR>
&nbsp;&nbsp;&nbsp;&nbsp;&nbsp;exitio est auidum mare nautis;<BR>
mixta senum ac iuuenum densentur funera, nullum<BR>
&nbsp;&nbsp;&nbsp;&nbsp;&nbsp; saeua caput Proserpina fugit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT><BR>
Me quoque deuexi rapidus comes Orionis<BR>
&nbsp;&nbsp;&nbsp;&nbsp;&nbsp;Illyricis Notus obruit undis.<BR>
At tu, nauta, uagae ne parce malignus harenae<BR>
&nbsp;&nbsp;&nbsp;&nbsp;&nbsp;ossibus et capiti inhumato<BR>
particulam dare: sic, quodcumque minabitur Eurus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>
&nbsp;&nbsp;&nbsp;&nbsp;&nbsp;fluctibus Hesperiis, Venusinae<BR>
plectantur siluae te sospite multaque merces,<BR>
&nbsp;&nbsp;&nbsp;&nbsp;&nbsp;unde potest, tibi defluat aequo<BR>
ab Ioue Neptunoque sacri custode Tarenti.<BR>
&nbsp;&nbsp;&nbsp;&nbsp;&nbsp; Neglegis inmeritis nocituram<BR>
postmodo te natis fraudem committere? Fors et&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</FONT><BR>
&nbsp;&nbsp;&nbsp;&nbsp;&nbsp;debita iura uicesque superbae<BR>
te maneant ipsum: precibus non linquar inultis<BR>
&nbsp;&nbsp;&nbsp;&nbsp;&nbsp;teque piacula nulla resoluent.<BR>
Quamquam festinas, non est mora longa; licebit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</FONT><BR>
&nbsp;&nbsp;&nbsp;&nbsp;&nbsp;iniecto ter puluere curras.
</P>

<P class=shortborder></p>

<P>
<B>XXIX</B>
</P>

<P>
Icci, beatis nunc Arabum inuides<BR>
gazis et acrem militiam paras<BR>
&nbsp;&nbsp;&nbsp;&nbsp;&nbsp;non ante deuictis Sabaeae<BR>
&nbsp;&nbsp;&nbsp;&nbsp;&nbsp;regibus horribilique Medo
</P>

<P>
nectis catenas? Quae tibi uirginum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
sponso necato barbara seruiet?<BR>
&nbsp;&nbsp;&nbsp;&nbsp;&nbsp;puer quis ex aula capillis<BR>
&nbsp;&nbsp;&nbsp;&nbsp;&nbsp;ad cyathum statuetur unctis,
</P>

<P>
doctus sagittas tendere Sericas<BR>
arcu paterno? Quis neget arduis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
&nbsp;&nbsp;&nbsp;&nbsp;&nbsp;pronos relabi posse riuos<BR>
&nbsp;&nbsp;&nbsp;&nbsp;&nbsp;montibus et Tiberim reuerti,
</P>

<P>
cum tu coemptos undique nobilis<BR>
libros Panaeti Socraticam et domum<BR>
&nbsp;&nbsp;&nbsp;&nbsp;&nbsp; mutare loricis Hiberis,<BR>
&nbsp;&nbsp;&nbsp;&nbsp;&nbsp;pollicitus meliora, tendis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT>
</P>

<P class=shortborder></p>

<P>
<B>XXX</B>
</P>

<P>
O Venus regina Cnidi Paphique,<BR>
sperne dilectam Cypron et uocantis<BR>
ture te multo Glycerae decoram<BR>
&nbsp;&nbsp;&nbsp;&nbsp;&nbsp;transfer in aedem.
</P>

<P>
Feruidus tecum puer et solutis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
Gratiae zonis properentque Nymphae<BR>
et parum comis sine te Iuuentas<BR>
&nbsp;&nbsp;&nbsp;&nbsp;&nbsp;Mercuriusque.
</P>

<P class=shortborder></p>

<P>
<B>XXXI</B>
</P>

<P>
Quid dedicatum poscit Apollinem<BR>
uates? Quid orat, de patera nouum<BR>
&nbsp;&nbsp;&nbsp;&nbsp;&nbsp;fundens liquorem? Non opimae<BR>
&nbsp;&nbsp;&nbsp;&nbsp;&nbsp;Sardiniae segetes feraces,
</P>

<P>
non aestuosae grata Calabriae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
armenta, non aurum aut ebur Indicum,<BR>
&nbsp;&nbsp;&nbsp;&nbsp;&nbsp;non rura, quae Liris quieta<BR>
&nbsp;&nbsp;&nbsp;&nbsp;&nbsp;mordet aqua taciturnus amnis.
</P>

<P>
Premant Calena falce quibus dedit<BR>
Fortuna uitem, diues et aureis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
&nbsp;&nbsp;&nbsp;&nbsp;&nbsp;mercator exsiccet culillis<BR>
&nbsp;&nbsp;&nbsp;&nbsp;&nbsp;uina Syra reparata merce,
</P>

<P>
dis carus ipsis, quippe ter et quater<BR>
anno reuisens aequor Atlanticum<BR>
&nbsp;&nbsp;&nbsp;&nbsp;&nbsp; inpune: me pascust oliuae,<BR>
&nbsp;&nbsp;&nbsp;&nbsp;&nbsp;me cichorea leuesque maluae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT>
</P>

<P>
Frui paratis et ualido mihi,<BR>
Latoe, dones, at, precor, integra<BR>
&nbsp;&nbsp;&nbsp;&nbsp;&nbsp;cum mente, nec turpem senectam<BR>
&nbsp;&nbsp;&nbsp;&nbsp;&nbsp; degere nec cithara carentem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT>
</P>

<P class=shortborder></p>

<P>
<B>XXXII</B>
</P>

<P>
Poscimur. Si quid uacui sub umbra<BR>
lusimus tecum, quod et hunc in annum<BR>
uiuat et pluris, age, dic Latinum,<BR>
&nbsp;&nbsp;&nbsp;&nbsp;&nbsp;barbite, carmen,
</P>

<P>
Lesbio primum modulate ciui,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
qui, ferox bello, tamen inter arma,<BR>
siue iactatam religarat udo<BR>
&nbsp;&nbsp;&nbsp;&nbsp;&nbsp;litore nauem,
</P>

<P>
Liberum et Musas Veneremque et illi<BR>
semper haerentem puerum canebat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
et Lycum nigris oculis nigroque<BR>
&nbsp;&nbsp;&nbsp;&nbsp;&nbsp;crine decorum.
</P>

<P>
O decus Phoebi et dapibus supremi<BR>
grata testudo Iouis, o laborum<BR>
dulce lenimen, mihi cumque salue&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;rite uocanti.
</P>

<P class=shortborder></p>

<P>
<B>XXXIII</B>
</P>

<P>
Albi, ne doleas plus nimio memor<BR>
inmitis Glycerae neu miserabilis<BR>
descantes elegos, cur tibi iunior<BR>
&nbsp;&nbsp;&nbsp;&nbsp;&nbsp;laesa praeniteat fide.
</P>

<P>
Insignem tenui fronte Lycorida&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
Cyri torret amor, Cyrus in asperam<BR>
declinat Pholoen: sed prius Apulis<BR>
&nbsp;&nbsp;&nbsp;&nbsp;&nbsp;iungentur capreae lupis
</P>

<P>
quam turpi Pholoe peccet adultero.<BR>
Sic uisum Veneri, cui placet imparis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
formas atque animos sub iuga aenea<BR>
&nbsp;&nbsp;&nbsp;&nbsp;&nbsp;saeuo mittere cum ioco.
</P>

<P>
Ipsum me melior cum peteret Venus,<BR>
grata detinuit compede Myrtale<BR>
libertina, fretis acrior Hadriae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;curuantis Calabros sinus.
</P>

<P class=shortborder></p>

<P>
<B>XXXIV</B>
</P>

<P>
Parcus deorum cultor et infrequens,<BR>
insanientis dum sapientiae<BR>
&nbsp;&nbsp;&nbsp;&nbsp;&nbsp;consultus erro, nunc retrorsum<BR>
&nbsp;&nbsp;&nbsp;&nbsp;&nbsp;uela dare atque iterare cursus
</P>

<P>
cogor relictos: namque Diespiter&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
igni corusco nubila diuidens<BR>
&nbsp;&nbsp;&nbsp;&nbsp;&nbsp;plerumque, per purum tonantis<BR>
&nbsp;&nbsp;&nbsp;&nbsp;&nbsp;egit equos uolucremque currum,
</P>

<P>
quo bruta tellus et uaga flumina,<BR>
quo Styx et inuisi horrida Taenari&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
&nbsp;&nbsp;&nbsp;&nbsp;&nbsp;sedes Atlanteusque finis<BR>
&nbsp;&nbsp;&nbsp;&nbsp;&nbsp;concutitur. Valet ima summis
</P>

<P>
mutare et insignem attenuat deus,<BR>
obscura promens; hinc apicem rapax<BR>
&nbsp;&nbsp;&nbsp;&nbsp;&nbsp; Fortuna cum stridore acuto<BR>
&nbsp;&nbsp;&nbsp;&nbsp;&nbsp;sustulit, hic posuisse gaudet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT>
</P>

<P class=shortborder></p>

<P>
<B>XXXV</B>
</P>

<P>
O diua, gratum quae regis Antium,<BR>
praesens uel imo tollere de gradu<BR>
&nbsp;&nbsp;&nbsp;&nbsp;&nbsp;mortale corpus uel superbos<BR>
&nbsp;&nbsp;&nbsp;&nbsp;&nbsp;uertere funeribus triumphos,
</P>

<P>
te pauper ambit sollicita prece&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
ruris colonus, te dominam aequoris<BR>
&nbsp;&nbsp;&nbsp;&nbsp;&nbsp;quicumque Bythyna lacessit<BR>
&nbsp;&nbsp;&nbsp;&nbsp;&nbsp;Carpathium pelagus carina.
</P>

<P>
Te Dacus asper, te profugi Scythae,<BR>
urbesque gentesque et Latium ferox&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
&nbsp;&nbsp;&nbsp;&nbsp;&nbsp;regumque matres barbarorum et<BR>
&nbsp;&nbsp;&nbsp;&nbsp;&nbsp;purpurei metuunt tyranni,
</P>

<P>
iniurioso ne pede proruas<BR>
stantem columnam, neu populus frequens<BR>
&nbsp;&nbsp;&nbsp;&nbsp;&nbsp; ad arma cessantis, ad arma<BR>
&nbsp;&nbsp;&nbsp;&nbsp;&nbsp;concitet imperiumque frangat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT>
</P>

<P>
Te semper anteit serua Necessitas,<BR>
clauos trabalis et cuneos manu<BR>
&nbsp;&nbsp;&nbsp;&nbsp;&nbsp;gestans aena nec seuerus<BR>
&nbsp;&nbsp;&nbsp;&nbsp;&nbsp; uncus abest liquidumque plumbum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT>
</P>

<P>
te Spes et albo rara Fides colit<BR>
uelata panno nec comitem abnegat,<BR>
&nbsp;&nbsp;&nbsp;&nbsp;&nbsp;utcumque mutata potentis<BR>
&nbsp;&nbsp;&nbsp;&nbsp;&nbsp;ueste domos inimica linquis;
</P>

<P>
at uolgus infidum et meretrix retro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>
periura cedit, diffugiunt cadis<BR>
&nbsp;&nbsp;&nbsp;&nbsp;&nbsp;cum faece siccatis amici,<BR>
&nbsp;&nbsp;&nbsp;&nbsp;&nbsp;ferre iugum pariter dolosi.
</P>

<P>
Serues iturum Caesarem in ultimos<BR>
orbis Britannos et iuuenum recens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</FONT><BR>
&nbsp;&nbsp;&nbsp;&nbsp;&nbsp;examen Eois timendum<BR>
&nbsp;&nbsp;&nbsp;&nbsp;&nbsp;partibus Oceanoque rubro.
</P>

<P>
Heu heu, cicatricum et sceleris pudet<BR>
fratrumque. Quid nos dura refugimus<BR>
&nbsp;&nbsp;&nbsp;&nbsp;&nbsp; aetas, quid intactum nefasti<BR>
&nbsp;&nbsp;&nbsp;&nbsp;&nbsp;liquimus? Vnde manum iuuentus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>35</FONT>
</P>

<P>
metu deorum continuit? Quibus<BR>
pepercit aris? O utinam noua<BR>
&nbsp;&nbsp;&nbsp;&nbsp;&nbsp;incude diffingas retusum in<BR>
&nbsp;&nbsp;&nbsp;&nbsp;&nbsp; Massagetas Arabasque ferrum!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>40</FONT>
</P>

<P class=shortborder></p>

<P>
<B>XXXVI</B>
</P>

<P>
&nbsp;&nbsp;&nbsp;&nbsp;&nbsp;Et ture et fidibus iuuat<BR>
placare et uituli sanguini debito<BR>
&nbsp;&nbsp;&nbsp;&nbsp;&nbsp;custodes Numidae deos,<BR>
qui nunc Hesperia sospes ab ultima<BR>
&nbsp;&nbsp;&nbsp;&nbsp;&nbsp; caris multa sodalibus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
nulli plura tamen diuidit oscula<BR>
&nbsp;&nbsp;&nbsp;&nbsp;&nbsp;quam dulci Lamiae, memor<BR>
actae non alio rege puertiae<BR>
&nbsp;&nbsp;&nbsp;&nbsp;&nbsp;mutataeque simul togae.<BR>
Cressa ne careat pulchra dies nota&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
&nbsp;&nbsp;&nbsp;&nbsp;&nbsp;neu promptae modus amphorae<BR>
neu morem in Salium sit requies pedum<BR>
&nbsp;&nbsp;&nbsp;&nbsp;&nbsp;neu multi Damalis meri<BR>
Bassum Threicia uincat amystide<BR>
&nbsp;&nbsp;&nbsp;&nbsp;&nbsp; neu desint epulis rosae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
neu uiuax apium neu breue lilium.<BR>
&nbsp;&nbsp;&nbsp;&nbsp;&nbsp;Omnes in Damalin putres<BR>
deponent oculos nec Damalis nouo<BR>
&nbsp;&nbsp;&nbsp;&nbsp;&nbsp;diuelletur adultero<BR>
lasciuis hederis ambitiosior.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT>
</P>

<P class=shortborder></p>

<P>
<B>XXXVII</B>
</P>

<P>
Nunc est bibendum, nunc pede libero<BR>
pulsanda tellus, nunc Saliaribus<BR>
&nbsp;&nbsp;&nbsp;&nbsp;&nbsp;ornare puluinar deorum<BR>
&nbsp;&nbsp;&nbsp;&nbsp;&nbsp;tempus erat dapibus, sodales.
</P>

<P>
Antehac nefas depromere Caecubum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
cellis auitis, dum Capitolio<BR>
&nbsp;&nbsp;&nbsp;&nbsp;&nbsp;regina dementis ruinas<BR>
&nbsp;&nbsp;&nbsp;&nbsp;&nbsp;funus et imperio parabat
</P>

<P>
contaminato cum grege turpium<BR>
morbo uirorum, quidlibet impotens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>10</FONT><BR>
&nbsp;&nbsp;&nbsp;&nbsp;&nbsp;sperare fortunaque dulci<BR>
&nbsp;&nbsp;&nbsp;&nbsp;&nbsp;ebria. Sed minuit furorem
</P>

<P>
uix una sospes nauis ab ignibus,<BR>
mentemque lymphatam Mareotico<BR>
redegit in ueros timores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>15</FONT><BR>
&nbsp;&nbsp;&nbsp;&nbsp;&nbsp;Caesar, ab Italia uolantem
</P>

<P>
remis adurgens, accipiter uelut<BR>
mollis columbas aut leporem citus<BR>
&nbsp;&nbsp;&nbsp;&nbsp;&nbsp;uenator in campis niualis<BR>
&nbsp;&nbsp;&nbsp;&nbsp;&nbsp; Haemoniae, daret ut catenis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>20</FONT>
</P>

<P>
fatale monstrum. Quae generosius<BR>
perire quaerens nec muliebriter<BR>
&nbsp;&nbsp;&nbsp;&nbsp;&nbsp;expauit ensem nec latentis<BR>
&nbsp;&nbsp;&nbsp;&nbsp;&nbsp;classe cita reparauit oras,
</P>

<P>
ausa et iacentem uisere regiam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>25</FONT><BR>
uoltu sereno, fortis et asperas<BR>
&nbsp;&nbsp;&nbsp;&nbsp;&nbsp;tractare serpentes, ut atrum<BR>
&nbsp;&nbsp;&nbsp;&nbsp;&nbsp;corpore conbiberet uenenum,
</P>

<P>
deliberata morte ferocior:<BR>
saeuis Liburnis scilicet inuidens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>30</FONT><BR>
&nbsp;&nbsp;&nbsp;&nbsp;&nbsp;priuata deduci superbo,<BR>
&nbsp;&nbsp;&nbsp;&nbsp;&nbsp;non humilis mulier, triumpho.
</P>

<P class=shortborder></p>

<P>
<B>XXXVIII</B>
</P>

<P>
Persicos odi, puer, apparatus,<BR>
displicent nexae philyra coronae,<BR>
mitte sectari, rosa quo locorum<BR>
&nbsp;&nbsp;&nbsp;&nbsp;&nbsp;sera moretur.
</P>

<P>
Simplici myrto nihil adlabores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<FONT Size=2>5</FONT><BR>
sedulus, curo: neque te ministrum<BR>
dedecet myrtus neque me sub arta<BR>
&nbsp;&nbsp;&nbsp;&nbsp;&nbsp;uite bibentem.
</P>

<div class="footer">
	<p>
		<a href="/hor.html">Horace</a>
		<a href="/index.html">The Latin Library</a>
		<a href="/classics.html">The Classics Page</a>
	</p>
</div>
</BODY>
</HTML>