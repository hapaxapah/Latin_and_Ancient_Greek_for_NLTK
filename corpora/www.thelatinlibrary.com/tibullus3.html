<html>
	<head>
		<title>
			Tibullus Book III
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>LIBER TERTIVS LYGDAMI ALIORVMQUE ELEGIAE</p>

<p class=border></P>

<p>
<b>I</B>
</p>

<p>
Martis Romani festae uenere kalendae<br>
&nbsp;&nbsp;&nbsp;&nbsp;- exoriens nostris hic fuit annus auis -<br>
et uaga nunc certa discurrunt undique pompa<br>
&nbsp;&nbsp;&nbsp;&nbsp;perque uias urbis munera perque domos.<br>
Dicite, Pierides, quonam donetur honore&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;seu mea, seu fallor, cara Neaera tamen.<br>
Carmine formosae, pretio capiuntur auare:<br>
&nbsp;&nbsp;&nbsp;&nbsp;gaudeat, ut digna est, uersibus illa meis.<br>
Lutea sed niueum inuoluat membrana libellum,<br>
&nbsp;&nbsp;&nbsp;&nbsp;pumex et canas tondeat ante comas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
summaque praetexat tenuis fastigia chartae<br>
&nbsp;&nbsp;&nbsp;&nbsp;indicet ut nomen littera facta tuum,<br>
atque inter geminas pingantur cornua frontes:<br>
&nbsp;&nbsp;&nbsp;&nbsp;sic etenim comptum mittere oportet opus.<br>
Per uos, auctores huius mihi carminis, oro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
&nbsp;&nbsp;&nbsp;&nbsp;Castaliamque umbram Pieriosque lacus,<br>
ite domum cultumque illi donate libellum,<br>
&nbsp;&nbsp;&nbsp;&nbsp;sicut erit: nullus defluat inde color.<br>
Illa mihi referet, si nostri mutua cura est,<br>
&nbsp;&nbsp;&nbsp;&nbsp;an minor, an toto pectore deciderim.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
Sed primum meritam larga donate salute<br>
&nbsp;&nbsp;&nbsp;&nbsp;atque haec submisso dicite uerba sono:<br>
"Haec tibi uir quondam, nunc frater, casta Neaera,<br>
&nbsp;&nbsp;&nbsp;&nbsp;mittit et accipias munera parua rogat,<br>
teque suis iurat caram magis esse medullis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>
&nbsp;&nbsp;&nbsp;&nbsp;siue sibi coniunx siue futura soror;<br>
sed potius coniunx: huius spem nominis illi<br>
&nbsp;&nbsp;&nbsp;&nbsp;auferet extincto pallida Ditis aqua." 
</p>

<p class=shortborder></P>

<p>
<b>II</B>
</p>

<p>
Qui primus caram iuueni carumque puellae<br>
&nbsp;&nbsp;&nbsp;&nbsp;eripuit iuuenem, ferreus ille fuit;<br>
durus et ille fuit, qui tantum ferre dolorem,<br>
&nbsp;&nbsp;&nbsp;&nbsp;uiuere et erepta coniuge qui potuit.<br>
Non ego firmus in hoc, non haec patientia nostro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;ingenio: frangit fortia corda dolor;<br>
nec mihi uera loqui pudor est uitaeque fateri,<br>
&nbsp;&nbsp;&nbsp;&nbsp;tot mala perpessae, taedia nata meae.<br>
Ergo cum tenuem fuero mutatus in umbram<br>
&nbsp;&nbsp;&nbsp;&nbsp;candidaque ossa supra nigra fauilla teget,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
ante meum ueniat longos incompta capillos<br>
&nbsp;&nbsp;&nbsp;&nbsp;et fleat ante meum maesta Neaera rogum;<br>
sed ueniat carae matris comitata dolore:<br>
&nbsp;&nbsp;&nbsp;&nbsp;maereat haec genero, maereat illa uiro.<br>
Praefatae ante meos manes animamque precatae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
&nbsp;&nbsp;&nbsp;&nbsp;perfusaeque pias ante liquore manus,<br>
pars quae sola mei superabit corporis, ossa<br>
&nbsp;&nbsp;&nbsp;&nbsp;incinctae nigra candida ueste legent<br>
et primum annoso spargent collecta lyaeo,<br>
&nbsp;&nbsp;&nbsp;&nbsp;mox etiam niueo lacte parent,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
post haec carbaseis umorem tollere uelis<br>
&nbsp;&nbsp;&nbsp;&nbsp;atque in marmorea ponere sicca domo.<br>
Illic quas mittit diues Panchaia merces<br>
&nbsp;&nbsp;&nbsp;&nbsp;Eoique Arabes, diues et Assyria,<br>
et nostri memores lacrimae fundantur eodem:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>
&nbsp;&nbsp;&nbsp;&nbsp;sic ego componi uersus in ossa uelim.<br>
Sed tristem mortis demonstret littera causam<br>
&nbsp;&nbsp;&nbsp;&nbsp;atque haec in celebri carmina fronte notet:<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">LYGDAMVS HIC SITVS EST: DOLOR HVIC ET CVRA NEAERAE,</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">CONIVGIS EREPTAE, CAVSA PERIRE FVIT&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span> 
</p>

<p class=shortborder></P>

<p>
<b>III</B>
</p>

<p>
Quid prodest caelum uotis implesse, Neaera,<br>
&nbsp;&nbsp;&nbsp;&nbsp;blandaque cum multa tura dedisse prece,<br>
non ut marmorei prodirem e limine tecti,<br>
&nbsp;&nbsp;&nbsp;&nbsp;insignis clara conspicuusque domo,<br>
aut ut multa mei renouarent iugera tauri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;et magnas messes terra benigna daret,<br>
sed tecum ut longae sociarem gaudia uitae<br>
&nbsp;&nbsp;&nbsp;&nbsp;inque tuo caderet nostra senecta sinu,<br>
tum cum permenso defunctus tempore lucis<br>
&nbsp;&nbsp;&nbsp;&nbsp;nudus Lethaea cogerer ire rate?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Nam graue quid prodest pondus mihi diuitis auri,<br>
&nbsp;&nbsp;&nbsp;&nbsp;aruaque si findant pinguia mille boues?<br>
Quidue domus prodest Phrygiis innixa columnis,<br>
&nbsp;&nbsp;&nbsp;&nbsp;Taenare siue tuis, siue Caryste tuis,<br>
et nemora in domibus sacros imitantia lucos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
&nbsp;&nbsp;&nbsp;&nbsp;aurataeque trabes marmoreumque solum?<br>
Quidue in Erythraeo legitur quae litore concha<br>
&nbsp;&nbsp;&nbsp;&nbsp;tinctaque Sidonio murice lana iuuat,<br>
et quae praeterea populus miratur? In illis<br>
&nbsp;&nbsp;&nbsp;&nbsp;inuidia est: falso plurima uulgus amat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
Non opibus mentes hominum curaeque leuantur<br>
&nbsp;&nbsp;&nbsp;&nbsp;nec Fortuna sua tempora lege regit.<br>
Sit mihi paupertas tecum iucunda, Neaera:<br>
&nbsp;&nbsp;&nbsp;&nbsp;at sine te regum munera nulla uolo.<br>
O niueam quae te poterit mihi reddere lucem!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>
&nbsp;&nbsp;&nbsp;&nbsp;O mihi felicem terque quaterque diem!<br>
At si, pro dulci reditu quaecumque uouentur,<br>
&nbsp;&nbsp;&nbsp;&nbsp;audiat auersa non meus aure deus,<br>
nec me regna iuuant nec Lydius aurifer amnis<br>
&nbsp;&nbsp;&nbsp;&nbsp;nec quas terrarum sustinet orbis opes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br>
Haec alii cupiant; liceat mihi paupere cultu<br>
&nbsp;&nbsp;&nbsp;&nbsp;securo cara coniuge posse frui.<br>
Adsis et timidis faueas, Saturnia, uotis,<br>
&nbsp;&nbsp;&nbsp;&nbsp;et faueas concha, Cypria, uecta tua.<br>
Aut si fata negant reditum tristesque sorores,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br>
&nbsp;&nbsp;&nbsp;&nbsp;stamina quae ducunt quaeque futura neunt,<br>
me uocet in uastos amnes nigramque paludem<br>
&nbsp;&nbsp;&nbsp;&nbsp;diues in ignaua luridus Orcus aqua. 
</p>

<p class=shortborder></P>

<p>
<b>IV</B>
</p>

<p>
Di meliora ferant, nec sint mihi somnia uera,<br>
&nbsp;&nbsp;&nbsp;&nbsp;quae tulit hesterna pessima nocte quies.<br>
Ite procul uani falsique auertite uisus,<br>
&nbsp;&nbsp;&nbsp;&nbsp;desinite in nobis quaerere uelle fidem.<br>
Diui uera monent, uenturae nuntia sortis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;uera monent Tuscis exta probata uiris;<br>
somnia fallaci ludunt temeraria nocte<br>
&nbsp;&nbsp;&nbsp;&nbsp;et pauidas mentes falsa timere iubent;<br>
et natum in curas hominum genus omina noctis<br>
&nbsp;&nbsp;&nbsp;&nbsp;farre pio placant et saliente sale!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Et tamen, utcumque est, siue illi uera moneri,<br>
&nbsp;&nbsp;&nbsp;&nbsp;mendaci somno credere siue uolent,<br>
efficiat uanos noctis Lucina timores<br>
&nbsp;&nbsp;&nbsp;&nbsp;et frustra inmeritum pertimuisse uelit,<br>
si mea nec turpi mens est obnoxia facto&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
&nbsp;&nbsp;&nbsp;&nbsp;nec laesit magnos impia lingua deos.<br>
Iam Nox aetherium nigris emensa quadrigis<br>
&nbsp;&nbsp;&nbsp;&nbsp;mundum cacruleo lauerat amne rotas,<br>
nec me sopierat menti deus utilis aegrae:<br>
&nbsp;&nbsp;&nbsp;&nbsp;Somnus sollicitas deficit ante domos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
Tandem, cum summo Phoebus prospexit ab ortu,<br>
&nbsp;&nbsp;&nbsp;&nbsp;pressit languentis lumina sera quies.<br>
Hic iuuenis casta redimitus tempora lauro<br>
&nbsp;&nbsp;&nbsp;&nbsp;est uisus nostra ponere sede pedem.<br>
Non illo quicquam formosius ulla priorum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>
&nbsp;&nbsp;&nbsp;&nbsp;aetas, heroum nec tulit ulla domus.<br>
Intonsi crines longa ceruice fluebant,<br>
&nbsp;&nbsp;&nbsp;&nbsp;stillabat Syrio myrtea rore coma.<br>
Candor erat qualem praefert Latonia Luna,<br>
&nbsp;&nbsp;&nbsp;&nbsp;et color in niueo corpore purpureus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br>
ut iuueni primum uirgo deducta marito<br>
&nbsp;&nbsp;&nbsp;&nbsp;inficitur teneras ore rubente genas,<br>
et cum contexunt amarantis alba puellae<br>
&nbsp;&nbsp;&nbsp;&nbsp;lilia et autumno candida mala rubent.<br>
Ima uidebatur talis inludere palla:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br>
&nbsp;&nbsp;&nbsp;&nbsp;namque haec in nitido corpore uestis erat.<br>
Artis opus rarae, fulgens testudine et auro<br>
&nbsp;&nbsp;&nbsp;&nbsp;pendebat laeua garrula parte lyra.<br>
Hanc primum ueniens plectro modulatus eburno<br>
&nbsp;&nbsp;&nbsp;&nbsp;felices cantus ore sonante dedit;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br>
sed postquam fuerant digiti cum uoce locuti,<br>
&nbsp;&nbsp;&nbsp;&nbsp;edidit haec dulci tristia uerba modo:<br>
"Salue, cura deum: casto nam rite poetae<br>
&nbsp;&nbsp;&nbsp;&nbsp;Phoebusque et Bacchus Pieridesque fauent;<br>
sed proles Semelae Bacchus doctaeque sorores&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br>
&nbsp;&nbsp;&nbsp;&nbsp;dicere non norunt quid ferat hora sequens;<br>
at mihi fatorum leges aeuisque futuri<br>
&nbsp;&nbsp;&nbsp;&nbsp;euentura pater posse uidere dedit;<br>
quare ego quae dico non fallax accipe uates<br>
&nbsp;&nbsp;&nbsp;&nbsp;quodque deus uero Cynthius ore feram.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br>
Tantum cara tibi quantum nec filia matri,<br>
&nbsp;&nbsp;&nbsp;&nbsp;quantum nec cupido bella puella uiro,<br>
pro qua sollicitas caelestia numina uotis,<br>
&nbsp;&nbsp;&nbsp;&nbsp;quae tibi securos non sinit ire dies<br>
et, cum te fusco Somnus uelauit amictu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><br>
&nbsp;&nbsp;&nbsp;&nbsp;uanum nocturnis fallit imaginibus,<br>
carminibus celebrata tuis formosa Neaera<br>
&nbsp;&nbsp;&nbsp;&nbsp;alterius mauultl esse puella uiri,<br>
diuersasque suas agitat mens impia curas,<br>
&nbsp;&nbsp;&nbsp;&nbsp;nec gaudet casta nupta Neaera domo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br>
A crudele genus nec fidum femina nomen!<br>
&nbsp;&nbsp;&nbsp;&nbsp;A pereat, didicit fallere si qua uirum!<br>
Sed flecti poterit: mens est mutabilis illis;<br>
&nbsp;&nbsp;&nbsp;&nbsp;tu modo cum multa bracchia tende fide.<br>
Saeuus Amor docuit ualidos temptare labores,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><br>
&nbsp;&nbsp;&nbsp;&nbsp;saeuus Amor docuit uerbera posse pati.<br>
Me quondam Admeti niueas pauisse iuuencas<br>
&nbsp;&nbsp;&nbsp;&nbsp;non est in uanum fabula ficta iocum;<br>
tunc ego nec cithara poteram gaudere sonora<br>
&nbsp;&nbsp;&nbsp;&nbsp;nec similes chordis reddere uoce sonos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</span><br>
sed perlucenti cantum meditabar auena<br>
&nbsp;&nbsp;&nbsp;&nbsp;ille ego Latonae filius atque Iouis.<br>
Nescis quid sit amor, iuuenis, si ferre recusas<br>
&nbsp;&nbsp;&nbsp;&nbsp;immitem dominam coniugiumque ferum.<br>
Ergo ne dubita blandas adhibere querellas:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</span><br>
&nbsp;&nbsp;&nbsp;&nbsp;uincuntur molli pectora dura prece.<br>
Quod si uera canunt sacris oracula templis,<br>
&nbsp;&nbsp;&nbsp;&nbsp;haec illi nostro nomine dicta refer:<br>
hoc tibi conigium promittit Delius ipse;<br>
&nbsp;&nbsp;&nbsp;&nbsp;felix hoc, alium desine uelle uirum."&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span><br>
Dixit, et ignauus defluxit corpore somnus.<br>
&nbsp;&nbsp;&nbsp;&nbsp;A ego ne possim tanta uidere mala!<br>
Nec tibi crediderim uotis contraria uota<br>
&nbsp;&nbsp;&nbsp;&nbsp;nec tantum crimen pectore inesse tuo:<br>
nam te nec uasti genuerunt aequora ponti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span><br>
&nbsp;&nbsp;&nbsp;&nbsp;nec flammam uoluens ore Chimaera fero<br>
nec canis anguinea redimitus terga caterua,<br>
&nbsp;&nbsp;&nbsp;&nbsp;cui tres sunt linguae tergeminumque caput,<br>
Scyllaque uirgineam canibus succincta figuram,<br>
&nbsp;&nbsp;&nbsp;&nbsp;nec te conceptam saeua leaena tulit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><br>
barbara nec Scythiae tellus horrendaue Syrtis,<br>
&nbsp;&nbsp;&nbsp;&nbsp;sed culta et duris non habitanda domus<br>
et longe ante alias omnes mitissima mater<br>
&nbsp;&nbsp;&nbsp;&nbsp;isque pater quo non alter amabilior.<br>
Haec deus in melius crudelia somnia uertat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><br>
&nbsp;&nbsp;&nbsp;&nbsp;et iubeat tepidos inrita ferre Notos. 
</p>

<p class=shortborder></P>

<p>
<b>V</B>
</p>

<p>
Vos tenet, Etruscis manat quae fontibus unda,<br>
&nbsp;&nbsp;&nbsp;&nbsp;unda sub aestiuum non adeunda Canem,<br>
nunc autem sacris Baiarum proxima lymphis,<br>
&nbsp;&nbsp;&nbsp;&nbsp;cum se purpureo uere remittit humus.<br>
At mihi Persephone nigram denuntiat horam:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;immerito iuueni parce nocere, dea.<br>
Non ego temptauit nulli temeranda uirorum<br>
&nbsp;&nbsp;&nbsp;&nbsp;audax laudandae sacra docere deae,<br>
nec mea mortiferis infecit pocula sucis<br>
&nbsp;&nbsp;&nbsp;&nbsp;dextera nec cuiquam trita uenena dedit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
nec nos sacrilegos templis admouimus ignes,<br>
&nbsp;&nbsp;&nbsp;&nbsp;nec cor sollicitant facta nefanda meum,<br>
nec nos insanae meditantes iurgia mentis<br>
&nbsp;&nbsp;&nbsp;&nbsp;impia in aduersos soluimus ora deos.<br>
Et nondum cani nigros laesere capillos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
&nbsp;&nbsp;&nbsp;&nbsp;nec uenit tardo curua senecta pede:<br>
natalem primo nostrum uidere parentes,<br>
&nbsp;&nbsp;&nbsp;&nbsp;cum cecidit fato consul uterque pari.<br>
Quid fraudare iuuat uitem crescentibus uuis<br>
&nbsp;&nbsp;&nbsp;&nbsp;et modo nata mala uellere poma manu?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
Parcite, pallentes undas quicumque tenetis<br>
&nbsp;&nbsp;&nbsp;&nbsp;duraque sortiti tertia regna dei.<br>
Elysios olim liceat cognoscere campos<br>
&nbsp;&nbsp;&nbsp;&nbsp;Lethaeamque ratem Cimmeriosque lacus,<br>
cum mea rugosa pallebunt ora senecta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>
&nbsp;&nbsp;&nbsp;&nbsp;et referam pueris tempora prisca senex.<br>
Atque utinam uano nequiquam terrear aestu!<br>
&nbsp;&nbsp;&nbsp;&nbsp;Languent ter quinos sed mea membra dies.<br>
At uobis Tuscae celebrantur numina lymphae<br>
&nbsp;&nbsp;&nbsp;&nbsp;et facilis lenta pellitur unda manu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br>
Viuite felices, memores et uiuite nostri,<br>
&nbsp;&nbsp;&nbsp;&nbsp;siue erimus seu nos fata fuisse uelint.<br>
Interea nigras pecudes promittite Diti<br>
&nbsp;&nbsp;&nbsp;&nbsp;et niuei lactis pocula mixta mero. 
</p>

<p class=shortborder></P>

<p>
<b>VI</B>
</p>

<p>
Candide Liber, ades - sic sit tibi mystica uitis<br>
&nbsp;&nbsp;&nbsp;&nbsp;semper, sic hedera tempora uincta feras -<br>
aufer et, ipse, meum, pariter medicande, dolorem:<br>
&nbsp;&nbsp;&nbsp;&nbsp;saepe tuo cecidit munere uictus amor.<br>
Care puer, madeant generoso pocula baccho,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;et nobis prona funde Falerna manu.<br>
Ite procul durum curae genus, ite labores;<br>
&nbsp;&nbsp;&nbsp;&nbsp;fulserit hic niueis Delius alitibus.<br>
Vos modo proposito dulces faueatis amici,<br>
&nbsp;&nbsp;&nbsp;&nbsp;neue neget quisquam me duce se comitem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
aut si quis uini certamen mite recusat,<br>
&nbsp;&nbsp;&nbsp;&nbsp;fallat eum tecto cara puella dolo.<br>
Ille facit dites animos deus, ille ferocem<br>
&nbsp;&nbsp;&nbsp;&nbsp;contundit et dominae misit in arbitrium,<br>
Armenias tigres et fuluas ille leaenas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
&nbsp;&nbsp;&nbsp;&nbsp;uicit et indomitis mollia corda dedit.<br>
Haec Amor et maiora ualet; sed poscite Bacchi<br>
&nbsp;&nbsp;&nbsp;&nbsp;munera: quem uestrum pocula sicca iuuant?<br>
Conuenit ex aequo nec toruus Liber in illis<br>
&nbsp;&nbsp;&nbsp;&nbsp;qui se quique una uina iocosa colunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
nunc uenit iratus nimium nimiumque seueris:<br>
&nbsp;&nbsp;&nbsp;&nbsp;qui timet irati numina magna, bibat.<br>
Quales his poenas qualis quantusque minetur,<br>
&nbsp;&nbsp;&nbsp;&nbsp;Cadmeae matris praeda cruenta docet.<br>
Sed procul a nobis hic sit timor, illaque, si qua est,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>
&nbsp;&nbsp;&nbsp;&nbsp;quid ualeat laesi sentiat ira dei.<br>
Quid precor a demens? Venti temeraria uota,<br>
&nbsp;&nbsp;&nbsp;&nbsp;aeriae et nubes diripienda ferant.<br>
Quamuis nulla mei superest tibi cura, Neaera,<br>
&nbsp;&nbsp;&nbsp;&nbsp;sis felix et sint candida fata tua.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br>
At nos securae reddamus tempora mensae:<br>
&nbsp;&nbsp;&nbsp;&nbsp;uenit post multos una serena dies.<br>
Ei mihi, difficile est imitari gaudia falsa,<br>
&nbsp;&nbsp;&nbsp;&nbsp;difficile est tristi fingere mente iocum,<br>
nec bene mendaci risus componitur ore,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br>
&nbsp;&nbsp;&nbsp;&nbsp;nec bene sollicitis ebria uerba sonant.<br>
Quid queror infelix? Turpes discedite curae:<br>
&nbsp;&nbsp;&nbsp;&nbsp;odit Lanaeus tristia uerba pater.<br>
Gnosia, Theseae quondam periuria linguae<br>
&nbsp;&nbsp;&nbsp;&nbsp;fleuisti ignoto sola relicta mari:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br>
sic cecinit pro te doctus, Minoi, Catullus<br>
&nbsp;&nbsp;&nbsp;&nbsp;ingrati referens impia facta uiri.<br>
Vos ego nunc moneo: felix, quicumque dolore<br>
&nbsp;&nbsp;&nbsp;&nbsp;alterius disces posse cauere tuos.<br>
Nec uos aut capiant pendentia bracchia collo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br>
&nbsp;&nbsp;&nbsp;&nbsp;aut fallat blanda sordida lingua fide;<br>
etsi perque suos fallax iurauit ocellos<br>
&nbsp;&nbsp;&nbsp;&nbsp;Iononemque suam perque suam Venerem,<br>
nulla fides inerit: periuria ridet amantum<br>
&nbsp;&nbsp;&nbsp;&nbsp;Iuppiter et uentos inrita ferre iubet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br>
Ergo quid totiens fallacis uerba puellae<br>
&nbsp;&nbsp;&nbsp;&nbsp;conqueror? Ite a me, seria uerba, precor.<br>
Quam uellem tecum longas requiescere noctes<br>
&nbsp;&nbsp;&nbsp;&nbsp;et tecum longos peruigilare dies,<br>
perfida nec merito nobis inimica merenti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><br>
&nbsp;&nbsp;&nbsp;&nbsp;perfida, sed, quamuis perfida, cara tamen!<br>
Naida Bacchus amat: cessas, o lente minister?<br>
&nbsp;&nbsp;&nbsp;&nbsp;Temperet annosum Marcia lympha merum.<br>
Non ego, si fugit nostrae conuiuia mensae<br>
&nbsp;&nbsp;&nbsp;&nbsp;ignotum cupiens uana puella torum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br>
sollicitus repetam tota suspiria nocte.<br>
&nbsp;&nbsp;&nbsp;&nbsp;Tu, puer, i, liquidum fortius adde merum.<br>
Iam dudum Syrio madefactus tempora nardo<br>
&nbsp;&nbsp;&nbsp;&nbsp;debueram sertis implicuisse comas. 
</p>

<p class=shortborder></P>

<p>
<b>VII</B>
</p>

<p>
Panegyricus Messallae<br>
Te, Messalla, canam, quamquam me cognita uirtus<br>
terret; ut infirmae nequeant subsistere uires,<br>
incipiam tamen, ac meritas si carmina laudes<br>
deficiant, - humilis tantis sim conditor actis<br>
nec tua praeter te chartis intexere quisquam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
facta queat, dictis ut non maiora supersint, -<br>
est nobis uoluisse satis; nec munera parua<br>
respueris: etiam Phoebo gratissima dona<br>
Cres tulit, et cunctis Baccho iucundior hospes<br>
Icarus, ut puro testantur sidera caelo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Erigoneque Canisque, neget ne longior aetas;<br>
quin etiam Alcides, deus ascensurus Olympum,<br>
laeta Molorcheis posuit uestigia tectis,<br>
paruaque caelestis placauit mica, nec illis<br>
semper inaurato taurus cadit hostia cornu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
Hic quoque sit gratus paruus labor, ut tibi possim<br>
inde alios alioque memor componere uersus.<br>
Alter dicat opus magni mirabile mundi,<br>
qualis in immenso desederit aere tellus,<br>
qualis et in curuum pontus confluxerit orbem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
et uagus, e terris qua surgere nititur, aer,<br>
huic et contextus passim fluat igneus aether,<br>
pendentique super claudantur ut omnia caelo;<br>
at quodcumque meae poterunt audere camenae,<br>
seu tibi par poterunt seu, quod spes abnuit, ultra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>
siue minus ( certeque canent minus), omne uouemus<br>
hoc tibi, nec tanto careat mihi carmine charta.<br>
Nam quamquam antiquae gentis superant tibi laudes,<br>
non tua maiorum contenta est gloria fama<br>
nec quaeris quid quaque index sub imagine dicat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br>
sed generis priscos contendis uincere honores,<br>
quam tibi maiores maius decus ipse futuris:<br>
at tua non titulus capiet sub nomine facta,<br>
aeterno sed erunt tibi magna uolumina uersu,<br>
conuenientque tuas cupidi componere laudes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br>
undique quique canent uincto pede quique soluto;<br>
quis potius, certamen erit: sim uictor in illis,<br>
ut nostrum tantis inscribam nomen in actis.<br>
Nam quis te maiora gerit castrisue foroue?<br>
Nec tamen hic aut hic tibi laus maiorue minorue,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br>
iusta pari premitur ueluti cum pondere libra,<br>
prona nec hac plus parte sedet nec surgit ab illa,<br>
qualis, inaequatum si quando onus urget utrimque,<br>
instabilis natat alterno depressior orbe.<br>
Nam seu diuersi fremat inconstantia uulgi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br>
non alius sedare queat; seu iudicis ira<br>
sit placanda, tuis poterit mitescere uerbis.<br>
Non Pylos aut Ithace tantos genuisse feruntur<br>
Nestora uel paruae magnum decus urbis Vlixem,<br>
uixerit ille senex quamuis, dum terna per orbem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br>
saecula fertilibus Titan decurreret horis,<br>
ille per ignotas audax errauerit urbes,<br>
qua maris extremis tellus includitur undis:<br>
nam Ciconumque manus aduersis reppulit armis,<br>
nec ualuit lotos coeptos auertere cursus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><br>
cessit et Aetnaeae Neptunius incola rupis<br>
uicta Maroneo foedatus lumina baccho;<br>
uexit et Aeolios placidum per Nerea uentos,<br>
incultos adiit Laestrygonas Antiphatenque,<br>
nobilis Artacie gelida quos inrigat unda;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br>
solum nec doctae uerterunt pocula Circes,<br>
quamuis illa foret Solis genus, apta uel herbis<br>
aptaque uel cantu ueteres mutare figuras;<br>
Cimmerion etiam obscuras accessit ad arces,<br>
quis numquam candente dies apparuit ortu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><br>
seu supra terras Phoebus seu curreret infra;<br>
uidit ut inferno Plutonis subdita regno<br>
magna deum proles leuibus discurreret umbris,<br>
praeteriitque cita Sirenum litora puppi;<br>
illum inter geminae nantem confinia mortis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</span><br>
nec Scyllae saeuo conterruit impetus ore,<br>
cum canibus rabidas inter fera serperet undas,<br>
nec uiolenta suo consumpsit more Charybdis,<br>
uel si sublimis fluctu consurgeret imo,<br>
uel si interrupto nudaret gurgite pontum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</span><br>
Non uiolata uagi sileantur pascua Solis,<br>
non amor et fecunda Atlantidos arua Calypsus,<br>
finis et erroris miseri Phaeacia tellus.<br>
Atque haec seu nostras inter sunt cognita terras,<br>
fabula siue nouum dedit his erroribus orbem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span><br>
sit labor illius, tua dum facundia maior.<br>
Iam te non alius belli tenet aptius artes,<br>
qua deceat tutam castris praeducere fossam,<br>
qualiter aduersos hosti defigere ceruos,<br>
quemue locum ducto melius sit claudere uallo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span><br>
fontis ubi dulces erumpat terra liquores,<br>
ut facilisque tuis aditus sit et arduus hosti,<br>
laudis ut adsiduo uigeat certamine miles,<br>
quis tardamue sudem melius celeremue sagittam<br>
iecerit aut lento perfregerit obuia pilo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><br>
aut quis equum celeremue arto compescere freno<br>
possit et effusas tardo permittere habenas<br>
inque uicem modo directo contendere passu,<br>
seu libeat, curuo breuius conuertere gyro,<br>
quis parma, seu dextra uelit seu laeua, tueri,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><br>
siue hac siue illac ueniat grauis impetus hastae<br>
amplior aut signata cita loca tangere funda.<br>
Iam simul audacis uenient certamina Martis<br>
aduersisque parent acies concurrere signis,<br>
tum tibi non desit faciem componere pugnae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">100</span><br>
seu sit opus quadratum acies consistat in agmen, <br>
rectus ut aequatis decurrat frontibus ordo,<br>
seu libeat duplicem seiunctim cernere martem,<br>
dexter uti laeuum teneat dextrumque sinister<br>
miles sitque duplex gemini uictoria casus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">105</span><br>
At non per dubias errant mea carmina laudes:<br>
nam bellis experta cano. Testis mihi uictae<br>
fortis Iapydiae miles, testis quoque fallax<br>
Pannonius, gelidas passim disiectus in Alpes,<br>
testis Arupinis et pauper natus in aruis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">110</span><br>
quem si quis uideat uetus ut non fregerit aetas,<br>
terna minus Pyliae miretur saecula famae:<br>
namque senex longae peragit dum tempora uitae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">112b</span><br>
centum fecundos Titan renouauerit annos,<br>
ipse tamen uelox celerem super edere corpus<br>
audet equum ualidisque sedet moderator habenis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">115</span><br>
Te duce non alias conuersus terga Domator<br>
libera Romanae subiecit colla catenae.<br>
Nec tamen his contentus eris: maiora peractis<br>
instant, compertum est ueracibus ut mihi signis,<br>
quis Amythaonius nequeat certare Melampus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">120</span><br>
Nam modo fulgentem Tyrio subtegmine uestem<br>
indueras oriente die duce fertilis anni,<br>
splendidior liquidis cum Sol caput extulit undis<br>
et fera discordes tenuerunt flamina uenti,<br>
curua nec adsuetos egerunt flumina cursus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">125</span><br>
quin rapidum placidis etiam mare constitit undis,<br>
ulla nec aerias uolucris perlabitur auras<br>
nec quadrupes densas depascitur aspera siluas,<br>
quin largita tuis sunt muta silentia uotis.<br>
Iuppiter ipse leui uectus per inania curru&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">130</span><br>
adfuit et caelo uicinum liquit Olympum<br>
intentaque tuis precibus se praebuit aure<br>
cunctaque ueraci capite adnuit: additus aris<br>
laetior eluxit structos super ignis aceruos.<br>
Quin hortante deo magnis insistere rebus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">135</span><br>
incipe; non idem tibi sint aliisque triumphi:<br>
non te uicino remorabitur obuia marte<br>
Gallia nec latis audax Hispania terris<br>
nec fera Theraeo tellus obsessa colono,<br>
nec qua uel Nilus uel regia lympha Choaspes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">140</span><br>
profluit aut rapidus, Cyri dementia, Gyndes,<br>
aret Araccaeis aut unda Oroatia campis,<br>
nec qua regna uago Tomyris finiuit Araxe,<br>
impia nec saeuis celebrans conuiuia mensis<br>
ultima uicinus Phoebo tenet arua Padaeus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">145</span><br>
quaque Hebrus Tanaisque Getas rigat atque Magynos.<br>
Quid moror? Oceanus ponto qua continet orbem,<br>
nulla tibi aduersis regio sese offeret armis.<br>
Te manet inuictus Romano marte Britannus<br>
teque interiecto mundi pars altera sole.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">150</span><br>
Nam circumfuso consistit in aere tellus<br>
et quinque in partes toto disponitur orbe.<br>
Atque duae gelido uastantur frigore semper:<br>
illic et densa tellus absconditur umbra,<br>
et nulla incepto perlabitur unda liquore,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">155</span><br>
sed durata riget densam in glaciemque niuemque,<br>
quippe ubi non umquam Titan super egerit ortus.<br>
At media est Phoebi semper subiecta calori,<br>
seu propior terris aestiuum fertur in orbem<br>
seu celer hibernas properat decurrere luces;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">160</span><br>
non igitur presso tellus exsurgit aratro,<br>
nec frugem segetes praebent neque pabula terrae;<br>
non illic colit arua deus, Bacchusue Ceresue,<br>
nulla nec exustas habitant animalia partes.<br>
Fertilis hanc inter posita est interque rigentes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">165</span><br>
nostraque et huic aduersa solo pars altera nostro,<br>
quas similis utrimque tenens uicinia caeli<br>
temperat, alter et alterius uires necat aer;<br>
hinc placidus nobis per tempora uertitur annus,<br>
hinc et colla iugo didicit submittere taurus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">170</span><br>
et lenta excelsos uitis conscendere ramos,<br>
tondeturque seges maturos annua partus,<br>
et ferro tellus, pontus confinditur aere,<br>
quin etiam structis exsurgunt oppida muris.<br>
Ergo ubi per claros ierint tua facta triumphos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">175</span><br>
solus utroque idem diceris magnus in orbe.<br>
Non ego sum satis ad tantae praeconia laudis,<br>
ipse mihi non si praescribat carmina Phoebus.<br>
Est tibi, qui possit magnis se accingere rebus,<br>
Valgius: aeterno propior non alter Homero.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">180</span><br>
Languida non noster peragit labor otia, quamuis<br>
Fortuna, ut mos est illi, me aduersa fatiget.<br>
Nam mihi, cum magnis opibus domus alta niteret,<br>
cui fuerant flaui ditantes ordine sulci<br>
horrea fecundas ad deficientia messis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">185</span><br>
cuique pecus denso pascebant agmine colles,<br>
et domino satis et nimium furique lupoque,<br>
nunc desiderium superest: nam cura nouatur,<br>
cum memor ante actos semper dolor admonet annos.<br>
Sed licet asperiora cadant spolierque relictis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">190</span><br>
non te deficient nostrae memorare camenae.<br>
Nec solum tibi Pierii tribuentur honores:<br>
pro te uel rapidas ausim maris ire per undas,<br>
aduersis hiberna licet tumeant freta uentis,<br>
pro te uel densis solus subsistere turmis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">195</span><br>
uel paruum Aetnaeae corpus committere flammae.<br>
Sum quodcumque, tuum est. Nostri si paruula cura<br>
sit tibi, quanta libet, si sit modo, non mihi regna<br>
Lydia, non magni potior sit fama Gylippi,<br>
posse Meleteas nec mallem uincere chartas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">200</span><br>
Quod tibi si uersus noster, totusue minusue,<br>
uel bene sit notus, summo uel inerret in ore,<br>
nulla mihi statuunt finem te fata canendi.<br>
Quin etiam mea tunc tumulus cum texerit ossa,<br>
seu matura dies celerem properat mihi mortem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">205</span><br>
longa manet seu uita, tamen, mutata figura<br>
seu me finget equum rigidos percurrere campos<br>
doctum seu tardi pecoris sim gloria taurus<br>
siue ego per liquidum uolucris uehar aera pennis,<br>
quandocumque hominem me longa receperit aetas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">210</span><br>
inceptis de te subtexam carmina chartis. 
</p>

<p class=shortborder></P>

<p>
<b>De Sulpici Incerti Auctoris Elegiae</B>
</p>

<p>
<b>VIII</B>
</p>

<p>
Sulpicia est tibi culta tuis, Mars magne, kalendis;<br>
&nbsp;&nbsp;&nbsp;&nbsp;spectatum e caelo, si sapis, ipse ueni;<br>
hoc Venus ignoscet; at tu, uiolente, caueto<br>
&nbsp;&nbsp;&nbsp;&nbsp;ne tibi miranti turpiter arma cadant:<br>
illius ex oculis, cum uult exurere diuos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;accendit geminas lampadas acer Amor.<br>
Illam, quidquid agit, quoquo uestigia mouit,<br>
&nbsp;&nbsp;&nbsp;&nbsp;componit furtim subsequiturque Decor;<br>
seu soluit crines, fusis decet esse capillis:<br>
&nbsp;&nbsp;&nbsp;&nbsp;seu composit, comptis est ueneranda comis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Vrit, seu Tyria uoluit procedere palla:<br>
&nbsp;&nbsp;&nbsp;&nbsp;urit, seu niuea candida ueste uenit.<br>
Talis in aeterno felix Vertumnus Olympo<br>
&nbsp;&nbsp;&nbsp;&nbsp;mille habet ornatus, mille decenter habet.<br>
Sola puellarum digna est cui mollia caris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
&nbsp;&nbsp;&nbsp;&nbsp;uellera det sucis bis madefacta Tyros,<br>
possideatque, metit quidquid bene olentibus aruis<br>
&nbsp;&nbsp;&nbsp;&nbsp;cultor odoratae diues Arabs segetis,<br>
et quascumque niger rubro de litore gemmas<br>
&nbsp;&nbsp;&nbsp;&nbsp;proximus Eois colligit Indus aquis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
Hanc uos, Pierides, festis cantate kalendis,<br>
&nbsp;&nbsp;&nbsp;&nbsp;et testudinea Phoebe superbe lyra.<br>
Hoc sollemne sacrum multos haec sumet in annos:<br>
&nbsp;&nbsp;&nbsp;&nbsp;dignior est uestro nulla puella choro. 
</p>

<p class=shortborder></P>

<p>
<b>IX</B>
</p>

<p>
Parce meo iuueni, seu quis bona pascua campi<br>
&nbsp;&nbsp;&nbsp;&nbsp;seu colis umbrosi deuia montis aper,<br>
neu tibi sit duros acuisse in proelia dentes;<br>
&nbsp;&nbsp;&nbsp;&nbsp;incolumem custos hunc mihi seruet Amor.<br>
Sed procul abducit uenandi Delia cura:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;o pereant siluae deficiantque canes!<br>
Quis furor est, quae mens, densos indagine colles<br>
&nbsp;&nbsp;&nbsp;&nbsp;claudentem teneras laedere uelle manus?<br>
Quidue iuuat furtim latebras intrare ferarum<br>
&nbsp;&nbsp;&nbsp;&nbsp;candidaque hamatis crura notare rubis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Sed tamen, ut tecum liceat, Cerinthe, uagari,<br>
&nbsp;&nbsp;&nbsp;&nbsp;ipsa ego per montes retia torta feram,<br>
ipsa ego uelocis quaeram uestigia cerui<br>
&nbsp;&nbsp;&nbsp;&nbsp;et demam celeri ferrea uincla cani.<br>
Tunc mihi, tunc placeant siluae, si, lux mea, tecum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
&nbsp;&nbsp;&nbsp;&nbsp;arguar ante ipsas concubuisse plagas:<br>
tunc ueniat licet ad casses, inlaesus abibit,<br>
&nbsp;&nbsp;&nbsp;&nbsp;ne ueneris cupidae gaudia turbet, aper.<br>
Nunc sine me sit nulla Venus, sed lege Dianae,<br>
&nbsp;&nbsp;&nbsp;&nbsp;caste puer, casta retia tange manu:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
et, quaecumque meo furtim subrepit amori,<br>
&nbsp;&nbsp;&nbsp;&nbsp;incidat in saeuas diripienda feras.<br>
At tu uenandi studium concede parenti,<br>
&nbsp;&nbsp;&nbsp;&nbsp;et celer in nostros ipse recurre sinus. 
</p>

<p class=shortborder></P>

<p>
<b>X</B>
</p>

<p>
Huc ades et tenerae morbos expelle puellae,<br>
&nbsp;&nbsp;&nbsp;&nbsp;huc ades, intonsa Phoebe superbe coma;<br>
crede mihi, propera, nec te iam, Phoebe, pigebit<br>
&nbsp;&nbsp;&nbsp;&nbsp;formosae medicas applicuisse manus.<br>
Effice ne macies pallentes occupet artus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;neu notet informis candida membra color,<br>
et quodcumque mali est et quidquid triste timemus,<br>
&nbsp;&nbsp;&nbsp;&nbsp;in pelagus rapidis euehat amnis aquis.<br>
Sancte, ueni, tecumque feras, quicumque sapores,<br>
&nbsp;&nbsp;&nbsp;&nbsp;quicumque et cantus corpora fessa leuant;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
neu iuuenem torque, metuit qui fata puellae<br>
&nbsp;&nbsp;&nbsp;&nbsp;uotaque pro domina uix numeranda facit;<br>
interdum uouet, interdum, quod langueat illa,<br>
&nbsp;&nbsp;&nbsp;&nbsp;dicit in aeternos aspera uerba deos.<br>
Pone metum, Cerinthe: deus non laedit amantes;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
&nbsp;&nbsp;&nbsp;&nbsp;tu modo semper ama: salua puella tibi est;<br>
nil opus est fletu: lacrimis erit aptius uti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">21</span><br>
&nbsp;&nbsp;&nbsp;&nbsp;si quando fuerit tristior illa tibi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">22</span><br>
At nunc tota tua est, te solum candida secum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">17</span><br>
&nbsp;&nbsp;&nbsp;&nbsp;cogitat, et frustra credula turba sedet.<br>
Phoebe, faue: laus magna tibi tribuetur in uno<br>
&nbsp;&nbsp;&nbsp;&nbsp;corpore seruato restituisse duos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
Iam celeber, iam laetus eris, cum debita reddet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">23</span><br>
&nbsp;&nbsp;&nbsp;&nbsp;certatim sanctis laetus uterque focis;<br>
tunc te felicem dicet pia turba deorum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>
&nbsp;&nbsp;&nbsp;&nbsp;optabunt artes et sibi quisque tuas. 
</p>

<p class=shortborder></P>

<p>
<b>XI</B>
</p>

<p>
Qui mihi te, Cerinthe, dies dedit, hic mihi sanctus<br>
&nbsp;&nbsp;&nbsp;&nbsp;atque inter festos semper habendus erit:<br>
te nascente nouum Parcae cecinere puellis<br>
&nbsp;&nbsp;&nbsp;&nbsp;seruitium et dederunt regna superba tibi.<br>
Vror ego ante alias: iuuat hoc, Cerinthe, quod uror,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;si tibi de nobis mutuus ignis adest;<br>
mutuus adsit amor, per te dulcissima furta<br>
&nbsp;&nbsp;&nbsp;&nbsp;perque tuos oculos per Geniumque rogo.<br>
Mane Geni, cape tura libens uotisque faueto,<br>
&nbsp;&nbsp;&nbsp;&nbsp;si modo, cum de me cogitat, ille calet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Quod si forte alios iam nunc suspiret amores,<br>
&nbsp;&nbsp;&nbsp;&nbsp;tunc precor infidos, sancte, relinque focos.<br>
Nec tu sis iniusta, Venus: uel seruiat aeque<br>
&nbsp;&nbsp;&nbsp;&nbsp;uinctus uterque tibi uel mea uincla leua;<br>
sed potius ualida teneamur uterque catena,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
&nbsp;&nbsp;&nbsp;&nbsp;nulla queat posthac quam soluisse dies.<br>
Optat idem iuuenis quod nos, sed tectius optat:<br>
&nbsp;&nbsp;&nbsp;&nbsp;nam pudet haec illum dicere uerba palam.<br>
At tu, Natalis, quoniam deus omnia sentis,<br>
&nbsp;&nbsp;&nbsp;&nbsp;adnue: quid refert, clamne palamne roget?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span> 
</p>

<p class=shortborder></P>

<p>
<b>XII</B>
</p>

<p>
Natalis Iuno, sanctos cape turis aceruos,<br>
&nbsp;&nbsp;&nbsp;&nbsp;quos tibi dat tenera docta puella manu;<br>
tota tibi est hodie, tibi se laetissima compsit,<br>
&nbsp;&nbsp;&nbsp;&nbsp;staret ut ante tuos conspicienda focos.<br>
Illa quidem ornandi causas tibi, diua, relegat;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;est tamen, occulte cui placuisse uelit.<br>
At tu, sancta, faue, neu quis diuellat amantes,<br>
&nbsp;&nbsp;&nbsp;&nbsp;sed iuueni, quaeso, mutua uincla para.<br>
Sic bene compones: ullae non ille puellae<br>
&nbsp;&nbsp;&nbsp;&nbsp;seruire aut cuiquam dignior illa uiro.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Nec possit cupidos uigilans deprendere custos<br>
&nbsp;&nbsp;&nbsp;&nbsp;fallendique uias mille ministret Amor.<br>
Adnue purpureaque ueni perlucida palla:<br>
&nbsp;&nbsp;&nbsp;&nbsp;ter tibi fit libo, ter, dea casta, mero;<br>
praecipit et natae mater studiosa, quod optat:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
&nbsp;&nbsp;&nbsp;&nbsp;illa aliud tacita iam sua mente rogat;<br>
uritur, ut celeres urunt altaria flammae,<br>
&nbsp;&nbsp;&nbsp;&nbsp;nec, liceat quamuis, sana fuisse uelit.<br>
Sis iuueni grata ac, ueniet cum proximus annus,<br>
&nbsp;&nbsp;&nbsp;&nbsp;hic idem uotis iam uetus exstet amor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span>
</p>

<p class=shortborder></P>

<p>
<b>Sulpiciae Elegidia</B>
</p>

<p>
<b>XIII</B>
</p>

<p>
Tandem uenit amor, qualem texisse pudori<br>
&nbsp;&nbsp;&nbsp;&nbsp;quam nudasse alicui sit mihi fama magis.<br>
Exorata meis illum Cytherea Camenis<br>
&nbsp;&nbsp;&nbsp;&nbsp;attulit in nostrum deposuitque sinum.<br>
Exsoluit promissa Venus: mea gaudia narret,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;dicetur si quis non habuisse sua.<br>
Non ego signatis quicquam mandare tabellis,<br>
&nbsp;&nbsp;&nbsp;&nbsp;ne legat id nemo quam meus ante, uelim,<br>
sed peccasse iuuat, uultus componere famae<br>
&nbsp;&nbsp;&nbsp;&nbsp;taedet: cum digno digna fuisse ferar.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span> 
</p>

<p class=shortborder></P>

<p>
<b>XIV</B>
</p>

<p>
Inuisus natalis adest, qui rure molesto<br>
&nbsp;&nbsp;&nbsp;&nbsp;et sine Cerintho tristis agendus erit.<br>
Dulcius urbe quid est? An uilla sit apta puellae<br>
&nbsp;&nbsp;&nbsp;&nbsp;atque Arretino frigidus amnis agro?<br>
Iam, nimium Messalla mei studiose, quiescas;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;non tempestiuae saepe, propinque, uiae.<br>
Hic animum sensusque meos abducta relinquo<br>
&nbsp;&nbsp;&nbsp;&nbsp;arbitrio, quamuis non sinis esse, meo. 
</p>

<p class=shortborder></P>

<p>
<b>XV</B>
</p>

<p>
Scis iter ex animo sublatum triste puellae?<br>
&nbsp;&nbsp;&nbsp;&nbsp;Natali Romae iam licet esse tuo.<br>
Omnibus ille dies nobis natalis agatur,<br>
&nbsp;&nbsp;&nbsp;&nbsp;qui nec opinanti nunc tibi forte uenit. 
</p>

<p class=shortborder></P>

<p>
<b>XVI</B>
</p>

<p>
Gratum est, securus multum quod iam tibi de me<br>
&nbsp;&nbsp;&nbsp;&nbsp;permittis, subito ne male inepta cadam.<br>
Sit tibi cura togae potior pressumque quasillo<br>
&nbsp;&nbsp;&nbsp;&nbsp;scortum quam Serui filia Sulpicia:<br>
solliciti sunt pro nobis, quibus illa dolori est&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
ne cedam ignoto maxima causa toro. 
</p>

<p class=shortborder></P>

<p>
<b>XVII</B>
</p>

<p>
Estne tibi, Cerinthe, tuae pia cura puellae,<br>
&nbsp;&nbsp;&nbsp;&nbsp;quod mea nunc uexat corpora fessa calor?<br>
A ego non aliter tristes euincere morbos<br>
&nbsp;&nbsp;&nbsp;&nbsp;optarim, quam te si quoque uelle putem.<br>
At mihi quid prosit morbos euincere, si tu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;nostra potes lento pectore ferre mala? 
</p>

<p class=shortborder></P>

<p>
<b>XVIII</B>
</p>

<p>
Ne tibi sim, mea lux, aeque iam feruida cura<br>
&nbsp;&nbsp;&nbsp;&nbsp;ac uideor paucos ante fuisse dies,<br>
si quicquam tota commisi stulta iuuenta<br>
&nbsp;&nbsp;&nbsp;&nbsp;cuius me fatear paenituisse magis,<br>
hesterna quam te solum quod nocte reliqui,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;ardorem cupiens dissimulare meum. 
</p>

<p class=shortborder></P>

<p>
<b>Incerti Auctoris</B>
</p>

<p>
<b>XIX</B>
</p>

<p>
Nulla tuum nobis subducet femina lectum:<br>
&nbsp;&nbsp;&nbsp;&nbsp;hoc primum iuncta est foedere nostra uenus.<br>
Tu mihi sola places, nec iam te praeter in urbe<br>
&nbsp;&nbsp;&nbsp;&nbsp;formosa est oculis ulla puella meis.<br>
Atque utinam posses uni mihi bella uideri!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
&nbsp;&nbsp;&nbsp;&nbsp;Displiceas aliis: sic ego tutus ero.<br>
Nil opus inuidia est, procul absit gloria uulgi:<br>
&nbsp;&nbsp;&nbsp;&nbsp;qui sapit, in tacito gaudeat ille sinu.<br>
Sic ego secretis possum bene uiuere siluis,<br>
&nbsp;&nbsp;&nbsp;&nbsp;qua nulla humano sit uia trita pede.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
Tu mihi curarum requies, tu nocte uel atra<br>
&nbsp;&nbsp;&nbsp;&nbsp;lumen, et in solis tu mihi turba locis.<br>
Nunc licet e caelo mittatur amica Tibullo,<br>
&nbsp;&nbsp;&nbsp;&nbsp;mittetur frustra deficietque Venus;<br>
hoc tibi sancta tuae Iunonis numina iuro,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
&nbsp;&nbsp;&nbsp;&nbsp;quae sola ante alios est mihi magna deos.<br>
Quid facio demens? Heu! heu! mea pignora cedo;<br>
&nbsp;&nbsp;&nbsp;&nbsp;iuraui stulte: proderat iste timor.<br>
Nunc tu fortis eris, nunc tu me audacius ures:<br>
&nbsp;&nbsp;&nbsp;&nbsp;hoc peperit misero garrula lingua malum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
Iam faciam quodcumque uoles, tuus usque manebo,<br>
&nbsp;&nbsp;&nbsp;&nbsp;nec fugiam notae seruitium dominae,<br>
sed Veneris sanctae considam uinctus ad aras:<br>
&nbsp;&nbsp;&nbsp;&nbsp;haec notat iniustos supplicibusque fauet. 
</p>

<p class=shortborder></P>

<p>
<b>XX</B>
</p>

<p>
Rumor ait crebro nostram peccare puellam<br>
&nbsp;&nbsp;&nbsp;&nbsp;nunc ego me surdis auribus esse uelim.<br>
Crimina non haec sunt nostro sine facta dolore:<br>
&nbsp;&nbsp;&nbsp;&nbsp;quid miserum torques, rumor acerbe? Tace. 
</p>

<p class=shortborder></P>

<p>
<b>Domiti Marsi</B>
</p>

<p>
Te quoque Vergilio comitem non aequa, Tibulle,<br>
&nbsp;&nbsp;&nbsp;&nbsp;Mors iuvenem campos misit ad Elysios<br>
ne foret aut elegis molles qui fleret amores<br>
&nbsp;&nbsp;&nbsp;&nbsp;aut caneret forti regia bella pede. </p>

<p class=border></P>

<p>
<table border=0 cellspacing=10 cellpadding=0 align=center>
<tr>
	<td><a href="tib.html">Tibullus</A>
	<td><a href="index.html">The Latin Library</A>
	<td><a href="classics.html">The Classics Page</A>
</TABLE>
</P>
</BODY></HTML>