<html>
	<head>
		<title>
			Seneca: Phaedra
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>

<body>

<p class=pagehead>L. ANNAEI SENECAE PHAEDRA
</p>

<p class=border></P>

<p>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<b>Hippolytvs</B> Ite, umbrosas cingite siluas <br>
 summaque montis iuga Cecropii! <br>
 celeri planta lustrate uagi <br>
 quae saxoso loca Parnetho <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;subiecta iacent, <br>
 quae Thriasiis uallibus amnis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
 rapida currens uerberat unda; <br>
 scandite colles semper canos <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;niue Riphaea. <br>
 Hac, hac alii qua nemus alta <br>
 texitur alno, qua prata patent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
 quae rorifera mulcens aura <br>
 Zephyrus uernas euocat herbas, <br>
 ubi per graciles breuis Ilisos <br>
 labitur agros piger et steriles <br>
 amne maligno radit harenas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
 Vos qua Marathon tramite laeuo <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;saltus aperit, <br>
 qua comitatae gregibus paruis <br>
 nocturna petunt pabula fetae; <br>
 uos qua tepidis subditus austris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
 frigora mollit durus Acharneus. <br>
 Alius rupem dulcis Hymetti, <br>
 ~paruas alius calcet Aphidnas; <br>
 pars illa diu uacat immunis, <br>
 qua curuati litora ponti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Sunion urget. <br>
 si quem tangit gloria siluae, <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;uocat hunc ~flius: <br>
 hic uersatur, metus agricolis, <br>
 uulnere multo iam notus aper.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;At uos laxas canibus tacitis <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;mittite habenas; <br>
 teneant acres lora Molossos <br>
 et pugnaces tendant Cretes <br>
 fortia trito uincula collo. <br>
 at Spartanos (genus est audax&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br>
 auidumque ferae) nodo cautus <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;propiore liga: <br>
 ueniet tempus, cum latratu <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;caua saxa sonent. <br>
 nunc demissi nare sagaci <br>
 captent auras lustraque presso&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br>
 quaerant rostro, dum lux dubia est, <br>
 dum signa pedum roscida tellus <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;impressa tenet. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Alius raras ceruice graui <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;portare plagas, <br>
 alius teretes properet laqueos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br>
 picta rubenti linea pinna <br>
 uano cludat terrore feras. <br>
 Tibi libretur missile telum, <br>
 tu graue dextra laeuaque simul <br>
 robur lato derige ferro;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br>
 tu praecipites clamore feras <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;subsessor ages; <br>
 tu iam uictor curuo solues <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;uiscera cultro. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ades en comiti, diua uirago, <br>
 cuius regno pars terrarum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;secreta uacat, <br>
 cuius certis petitur telis <br>
 fera quae gelidum potat Araxen <br>
 et quae stanti ludit in Histro. <br>
 tua Gaetulos dextra leones,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br>
 tua Cretaeas sequitur ceruas; <br>
 nunc ueloces figis dammas <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;leuiore manu. <br>
 tibi dant uariae pectora tigres, <br>
 tibi uillosi terga bisontes <br>
 latisque feri cornibus uri.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><br>
 quidquid solis pascitur aruis, <br>
 siue illud Arabs diuite silua, <br>
 siue illud inops nouit Garamans <br>
 uacuisue uagus Sarmata campis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">71</span><br>
 siue ferocis iuga Pyrenes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">69</span><br>
 siue Hyrcani celant saltus, <br>
 arcus metuit, Diana, tuos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">72</span><br>
 Tua si gratus numina cultor <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;tulit in saltus, <br>
 retia uinctas tenuere feras,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</span><br>
 nulli laqueum rupere pedes: <br>
 fertur plaustro praeda gementi. <br>
 tum rostra canes sanguine multo <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;rubicunda gerunt, <br>
 repetitque casas rustica longo <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;turba triumpho.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;En, diua, faue! signum arguti <br>
 misere canes: uocor in siluas. <br>
 hac, hac pergam qua uia longum <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;compensat iter. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<b>Phaedra</B> O magna uasti Creta dominatrix freti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span><br>
 cuius per omne litus innumerae rates <br>
 tenuere pontum, quidquid Assyria tenus <br>
 tellure Nereus peruium rostris secat, <br>
 cur me in penates obsidem inuisos datam <br>
 hostique nuptam degere aetatem in malis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><br>
 lacrimisque cogis? profugus en coniunx abest <br>
 praestatque nuptae quam solet Theseus fidem. <br>
 fortis per altas inuii retro lacus <br>
 uadit tenebras miles audacis proci, <br>
 solio ut reuulsam regis inferni abstrahat;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><br>
 pergit furoris socius, haud illum timor <br>
 pudorue tenuit: stupra et illicitos toros <br>
 Acheronte in imo quaerit Hippolyti pater. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Sed maior alius incubat maestae dolor. <br>
 non me quies nocturna, non altus sopor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">100</span><br>
 soluere curis: alitur et crescit malum <br>
 et ardet intus qualis Aetnaeo uapor <br>
 exundat antro. Palladis telae uacant <br>
 et inter ipsas pensa labuntur manus; <br>
 non colere donis templa uotiuis libet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">105</span><br>
 non inter aras, Atthidum mixtam choris, <br>
 iactare tacitis conscias sacris faces, <br>
 nec adire castis precibus aut ritu pio <br>
 adiudicatae praesidem terrae deam: <br>
 iuuat excitatas consequi cursu feras&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">110</span><br>
 et rigida molli gaesa iaculari manu. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Quo tendis, anime? quid furens saltus amas? <br>
 fatale miserae matris agnosco malum: <br>
 peccare noster nouit in siluis amor. <br>
 genetrix, tui me miseret? infando malo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">115</span><br>
 correpta pecoris efferum saeui ducem <br>
 audax amasti; toruus, impatiens iugi <br>
 adulter ille, ductor indomiti gregis-- <br>
 sed amabat aliquid. quis meas miserae deus <br>
 aut quis iuuare Daedalus flammas queat?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">120</span><br>
 non si ille remeet, arte Mopsopia potens, <br>
 qui nostra caeca monstra conclusit domo, <br>
 promittat ullam casibus nostris opem. <br>
 stirpem perosa Solis inuisi Venus <br>
 per nos catenas uindicat Martis sui&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">125</span><br>
 suasque, probris omne Phoebeum genus <br>
 onerat nefandis: nulla Minois leui <br>
 defuncta amore est, iungitur semper nefas. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<b>Nvtrix</B> Thesea coniunx, clara progenies Iouis, <br>
 nefanda casto pectore exturba ocius,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">130</span><br>
 extingue flammas neue te dirae spei <br>
 praebe obsequentem: quisquis in primo obstitit <br>
 pepulitque amorem, tutus ac uictor fuit; <br>
 qui blandiendo dulce nutriuit malum, <br>
 sero recusat ferre quod subiit iugum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">135</span><br>
 nec me fugit, quam durus et ueri insolens <br>
 ad recta flecti regius nolit tumor. <br>
 quemcumque dederit exitum casus feram: <br>
 fortem facit uicina libertas senem. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Honesta primum est uelle nec labi uia,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">140</span><br>
 pudor est secundus nosse peccandi modum. <br>
 quo, misera, pergis? quid domum infamem aggrauas <br>
 superasque matrem? maius est monstro nefas: <br>
 nam monstra fato, moribus scelera imputes. <br>
 Si, quod maritus supera non cernit loca,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">145</span><br>
 tutum esse facinus credis et uacuum metu, <br>
 erras; teneri crede Lethaeo abditum <br>
 Thesea profundo et ferre perpetuam Styga: <br>
 quid ille, lato maria qui regno premit <br>
 populisque reddit iura centenis, pater?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">150</span><br>
 latere tantum facinus occultum sinet? <br>
 sagax parentum est cura. Credamus tamen <br>
 astu doloque tegere nos tantum nefas: <br>
 quid ille rebus lumen infundens suum, <br>
 matris parens? quid ille, qui mundum quatit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">155</span><br>
 uibrans corusca fulmen Aetnaeum manu, <br>
 sator deorum? credis hoc posse effici, <br>
 inter uidentes omnia ut lateas auos? <br>
 Sed ut secundus numinum abscondat fauor <br>
 coitus nefandos utque contingat stupro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">160</span><br>
 negata magnis sceleribus semper fides: <br>
 quid poena praesens, conscius mentis pauor <br>
 animusque culpa plenus et semet timens? <br>
 scelus aliqua tutum, nulla securum tulit. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Compesce amoris impii flammas, precor,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">165</span><br>
 nefasque quod non ulla tellus barbara <br>
 commisit umquam, non uagi campis Getae <br>
 nec inhospitalis Taurus aut sparsus Scythes; <br>
 expelle facinus mente castifica horridum <br>
 memorque matris metue concubitus nouos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">170</span><br>
 miscere thalamos patris et gnati apparas <br>
 uteroque prolem capere confusam impio? <br>
 perge et nefandis uerte naturam ignibus. <br>
 cur monstra cessant? aula cur fratris uacat? <br>
 prodigia totiens orbis insueta audiet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">175</span><br>
 natura totiens legibus cedet suis, <br>
 quotiens amabit Cressa? <b>Ph.</B> Quae memoras scio <br>
 uera esse, nutrix; sed furor cogit sequi <br>
 peiora. uadit animus in praeceps sciens <br>
 remeatque frustra sana consilia appetens.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">180</span><br>
 sic, cum grauatam nauita aduersa ratem <br>
 propellit unda, cedit in uanum labor <br>
 et uicta prono puppis aufertur uado. <br>
 quid ratio possit? uicit ac regnat furor, <br>
 potensque tota mente dominatur deus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">185</span><br>
 hic uolucer omni pollet in terra impotens <br>
 ipsumque flammis torret indomitis Iouem; <br>
 Gradiuus istas belliger sensit faces, <br>
 opifex trisulci fulminis sensit deus, <br>
 et qui furentis semper Aetnaeis iugis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">190</span><br>
 uersat caminos igne tam paruo calet; <br>
 ipsumque Phoebum, tela qui neruo regit, <br>
 figit sagitta certior missa puer <br>
 uolitatque caelo pariter et terris grauis. <br>
 <b>Nvt.</B> Deum esse amorem turpis et uitio fauens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">195</span><br>
 finxit libido, quoque liberior foret <br>
 titulum furori numinis falsi addidit. <br>
 natum per omnis scilicet terras uagum <br>
 Erycina mittit, ille per caelum uolans <br>
 proterua tenera tela molitur manu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">200</span><br>
 regnumque tantum minimus e superis habet: <br>
 uana ista demens animus asciuit sibi <br>
 Venerisque numen finxit atque arcus dei. <br>
 Quisquis secundis rebus exultat nimis <br>
 fluitque luxu, semper insolita appetit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">205</span><br>
 tunc illa magnae dira fortunae comes <br>
 subit libido: non placent suetae dapes, <br>
 non texta sani moris aut uilis scyphus. <br>
 cur in penates rarius tenues subit <br>
 haec delicatas eligens pestis domos?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">210</span><br>
 cur sancta paruis habitat in tectis Venus <br>
 mediumque sanos uulgus affectus tenet <br>
 et se coercent modica, contra diuites <br>
 regnoque fulti plura quam fas est petunt? <br>
 quod non potest uult posse qui nimium potest.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">215</span><br>
 quid deceat alto praeditam solio uide: <br>
 metue ac uerere sceptra remeantis uiri. <br>
 <b>Ph.</B> Amoris in me maximum regnum reor <br>
 reditusque nullos metuo: non umquam amplius <br>
 conuexa tetigit supera qui mersus semel&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">220</span><br>
 adiit silentem nocte perpetua domum. <br>
 <b>Nvt.</B> Ne crede Diti. clauserit regnum licet, <br>
 canisque diras Stygius obseruet fores: <br>
 solus negatas inuenit Theseus uias. <br>
 <b>Ph.</B> Veniam ille amori forsitan nostro dabit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">225</span><br>
 <b>Nvt.</B> Immitis etiam coniugi castae fuit: <br>
 experta saeuam est barbara Antiope manum. <br>
 sed posse flecti coniugem iratum puta: <br>
 quis huius animum flectet intractabilem? <br>
 exosus omne feminae nomen fugit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">230</span><br>
 immitis annos caelibi uitae dicat, <br>
 conubia uitat: genus Amazonium scias. <br>
 <b>Ph.</B> Hunc in niuosi collis haerentem iugis, <br>
 et aspera agili saxa calcantem pede <br>
 sequi per alta nemora, per montes placet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">235</span><br>
 <b>Nvt.</B> Resistet ille seque mulcendum dabit <br>
 castosque ritus Venere non casta exuet? <br>
 tibi ponet odium, cuius odio forsitan <br>
 persequitur omnes? <b>Ph.</B> Precibus haud uinci potest? <br>
 <b>Nvt.</B> Ferus est. <b>Ph.</B> Amore didicimus uinci feros.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">240</span><br>
 <b>Nvt.</B> Fugiet. <b>Ph.</B> Per ipsa maria si fugiat, sequar. <br>
 <b>Nvt.</B> Patris memento. <b>Ph.</B> Meminimus matris simul. <br>
 <b>Nvt.</B> Genus omne profugit. <b>Ph.</B> Paelicis careo metu. <br>
 <b>Nvt.</B> Aderit maritus. <b>Ph.</B> Nempe Pirithoi comes? <br>
 <b>Nvt.</B> Aderitque genitor. <b>Ph.</B> Mitis Ariadnae pater.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">245</span><br>
 <b>Nvt.</B> Per has senectae splendidas supplex comas <br>
 fessumque curis pectus et cara ubera <br>
 precor, furorem siste teque ipsa adiuua: <br>
 pars sanitatis uelle sanari fuit. <br>
 <b>Ph.</B> Non omnis animo cessit ingenuo pudor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">250</span><br>
 paremus, altrix. qui regi non uult amor, <br>
 uincatur. haud te, fama, maculari sinam. <br>
 haec sola ratio est, unicum effugium mali: <br>
 uirum sequamur, morte praeuertam nefas. <br>
 <b>Nvt.</B> Moderare, alumna, mentis effrenae impetus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">255</span><br>
 animos coerce. dignam ob hoc uita reor <br>
 quod esse temet autumas dignam nece. <br>
 <b>Ph.</B> Decreta mors est: quaeritur fati genus. <br>
 laqueone uitam finiam an ferro incubem? <br>
 an missa praeceps arce Palladia cadam?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">260</span><br>
 <b>Nvt.</B> Sic te senectus nostra praecipiti sinat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">262</span><br>
 perire leto? siste furibundum impetum. <br>
 [haud quisquam ad uitam facile reuocari potest] <br>
 <b>Ph.</B> Prohibere nulla ratio periturum potest,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">265</span><br>
 ubi qui mori constituit et debet mori. <br>
 proin castitatis uindicem armemus manum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">261</span><br>
 <b>Nvt.</B> Solamen annis unicum fessis, era,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">267</span><br>
 si tam proteruus incubat menti furor, <br>
 contemne famam: fama uix uero fauet, <br>
 peius merenti melior et peior bono.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">270</span><br>
 temptemus animum tristem et intractabilem. <br>
 meus iste labor est aggredi iuuenem ferum <br>
 mentemque saeuam flectere immitis uiri. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<b>Chorvs</B> Diua non miti generata ponto, <br>
 quam uocat matrem geminus Cupido: &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">275</span><br>
 impotens flammis simul et sagittis <br>
 iste lasciuus puer et renidens <br>
 tela quam certo moderatur arcu! <br>
 [labitur totas furor in medullas <br>
 igne furtiuo populante uenas.]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">280</span><br>
 non habet latam data plaga frontem, <br>
 sed uorat tectas penitus medullas. <br>
 nulla pax isti puero: per orbem <br>
 spargit effusas agilis sagittas; <br>
 quaeque nascentem uidet ora solem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">285</span><br>
 quaeque ad Hesperias iacet ora metas, <br>
 si qua feruenti subiecta cancro est, <br>
 si qua Parrhasiae glacialis ursae <br>
 semper errantes patitur colonos, <br>
 nouit hos aestus: iuuenum feroces&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">290</span><br>
 concitat flammas senibusque fessis <br>
 rursus extinctos reuocat calores, <br>
 uirginum ignoto ferit igne pectus-- <br>
 et iubet caelo superos relicto <br>
 uultibus falsis habitare terras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">295</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Thessali Phoebus pecoris magister <br>
 egit armentum positoque plectro <br>
 impari tauros calamo uocauit. <br>
 Induit formas quotiens minores <br>
 ipse qui caelum nebulasque ducit!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">300</span><br>
 candidas ales modo mouit alas, <br>
 dulcior uocem moriente cygno; <br>
 fronte nunc torua petulans iuuencus <br>
 uirginum strauit sua terga ludo, <br>
 perque fraternos, noua regna, fluctus &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">305</span><br>
 ungula lentos imitante remos <br>
 pectore aduerso domuit profundum, <br>
 pro sua uector timidus rapina. <br>
 Arsit obscuri dea clara mundi <br>
 nocte deserta nitidosque fratri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">310</span><br>
 tradidit currus aliter regendos: <br>
 ille nocturnas agitare bigas <br>
 discit et gyro breuiore flecti, <br>
 nec suum tempus tenuere noctes <br>
 et dies tardo remeauit ortu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">315</span><br>
 dum tremunt axes grauiore curru. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Natus Alcmena posuit pharetras <br>
 et minax uasti spolium leonis, <br>
 passus aptari digitis smaragdos <br>
 et dari legem rudibus capillis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">320</span><br>
 crura distincto religauit auro, <br>
 luteo plantas cohibente socco; <br>
 et manu, clauam modo qua gerebat, <br>
 fila deduxit properante fuso. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vidit Persis ditique ferax&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">325</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Lydia harena <br>
 deiecta feri terga leonis <br>
 umerisque, quibus sederat alti <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;regia caeli, <br>
 tenuem Tyrio stamine pallam. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Sacer est ignis (credite laesis)&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">330</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;nimiumque potens: <br>
 qua terra salo cingitur alto <br>
 quaque per ipsum candida mundum <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;sidera currunt, <br>
 hac regna tenet puer immitis, <br>
 spicula cuius sentit in imis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">335</span><br>
 caerulus undis grex Nereidum <br>
 flammamque nequit releuare mari. <br>
 Ignes sentit genus aligerum; <br>
 Venere instinctus suscipit audax <br>
 grege pro toto bella iuuencus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">340</span><br>
 si coniugio timuere suo, <br>
 poscunt timidi proelia cerui <br>
 et mugitu dant concepti <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;signa furoris; <br>
 tunc uulnificos acuit dentes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">346</span><br>
 aper et toto est spumeus ore: <br>
 tunc silua gemit murmure saeuo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">350</span><br>
 Poeni quatiunt colla leones,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">348</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;cum mouit amor; <br>
 tunc uirgatas India tigres&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">345</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;decolor horret. <br>
 amat insani belua ponti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">351</span><br>
 Lucaeque boues: uindicat omnes <br>
 natura sibi, nihil immune est, <br>
 odiumque perit, cum iussit amor; <br>
 ueteres cedunt ignibus irae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">355</span><br>
 quid plura canam? uincit saeuas <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;cura nouercas. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Altrix, profare quid feras; quonam in loco est <br>
 regina? saeuis ecquis est flammis modus? <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<b>Nvtrix</B> Spes nulla tantum posse leniri malum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">360</span><br>
 finisque flammis nullus insanis erit. <br>
 torretur aestu tacito et inclusus quoque, <br>
 quamuis tegatur, proditur uultu furor; <br>
 erumpit oculis ignis et lassae genae <br>
 lucem recusant; nil idem dubiae placet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">365</span><br>
 artusque uarie iactat incertus dolor: <br>
 nunc ut soluto labitur marcens gradu <br>
 et uix labante sustinet collo caput, <br>
 nunc se quieti reddit et, somni immemor, <br>
 noctem querelis ducit; attolli iubet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">370</span><br>
 iterumque poni corpus et solui comas <br>
 rursusque fingi: semper impatiens sui <br>
 mutatur habitus. nulla iam Cereris subit <br>
 cura aut salutis; uadit incerto pede, <br>
 iam uiribus defecta: non idem uigor,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">375</span><br>
 non ora tinguens nitida purpureus rubor; <br>
 [populatur artus cura, iam gressus tremunt, <br>
 tenerque nitidi corporis cecidit decor.] <br>
 et qui ferebant signa Phoebeae facis <br>
 oculi nihil gentile nec patrium micant.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">380</span><br>
 lacrimae cadunt per ora et assiduo genae <br>
 rore irrigantur, qualiter Tauri iugis <br>
 tepido madescunt imbre percussae niues. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Sed en, patescunt regiae fastigia: <br>
 reclinis ipsa sedis auratae toro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">385</span><br>
 solitos amictus mente non sana abnuit. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<b>Phaedra</B> Remouete, famulae, purpura atque auro inlitas <br>
 uestes, procul sit muricis Tyrii rubor, <br>
 quae fila ramis ultimi Seres legunt: <br>
 breuis expeditos zona constringat sinus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">390</span><br>
 ceruix monili uacua, nec niueus lapis <br>
 deducat auris, Indici donum maris; <br>
 odore crinis sparsus Assyrio uacet. <br>
 sic temere iactae colla perfundant comae <br>
 umerosque summos, cursibus motae citis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">395</span><br>
 uentos sequantur. laeua se pharetrae dabit, <br>
 hastile uibret dextra Thessalicum manus: <br>
 [talis seueri mater Hippolyti fuit.] <br>
 qualis relictis frigidi Ponti plagis <br>
 egit cateruas Atticum pulsans solum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">400</span><br>
 Tanaitis aut Maeotis et nodo comas <br>
 coegit emisitque, lunata latus <br>
 protecta pelta, talis in siluas ferar. <br>
 <b>Cho.</B> Sepone questus: non leuat miseros dolor; <br>
 agreste placa uirginis numen deae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">405</span><br>
 <b>Nvt.</B> Regina nemorum, sola quae montes colis <br>
 et una solis montibus coleris dea, <br>
 conuerte tristes ominum in melius minas. <br>
 o magna siluas inter et lucos dea, <br>
 clarumque caeli sidus et noctis decus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">410</span><br>
 cuius relucet mundus alterna uice, <br>
 Hecate triformis, en ades coeptis fauens. <br>
 animum rigentem tristis Hippolyti doma: <br>
 det facilis aures; mitiga pectus ferum: <br>
 amare discat, mutuos ignes ferat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">415</span><br>
 innecte mentem: toruus auersus ferox <br>
 in iura Veneris redeat. huc uires tuas <br>
 intende: sic te lucidi uultus ferant <br>
 et nube rupta cornibus puris eas, <br>
 sic te regentem frena nocturni aetheris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">420</span><br>
 detrahere numquam Thessali cantus queant <br>
 nullusque de te gloriam pastor ferat. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ades inuocata, iam faue uotis, dea: <br>
 ipsum intuor sollemne uenerantem sacrum <br>
 nullo latus comitante--quid dubitas? dedit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">425</span><br>
 tempus locumque casus: utendum artibus. <br>
 trepidamus? haud est facile mandatum scelus <br>
 audere, uerum iusta qui reges timet <br>
 deponat, omne pellat ex animo decus: <br>
 malus est minister regii imperii pudor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">430</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<b>Hippolytvs</B> Quid huc seniles fessa moliris gradus, <br>
 o fida nutrix, turbidam frontem gerens <br>
 et maesta uultu? sospes est certe parens <br>
 sospesque Phaedra stirpis et geminae iugum? <br>
 <b>Nvt.</B> Metus remitte, prospero regnum in statu est&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">435</span><br>
 domusque florens sorte felici uiget. <br>
 sed tu beatis mitior rebus ueni: <br>
 namque anxiam me cura sollicitat tui, <br>
 quod te ipse poenis grauibus infestus domas. <br>
 quem fata cogunt, ille cum uenia est miser;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">440</span><br>
 at si quis ultro se malis offert uolens <br>
 seque ipse torquet, perdere est dignus bona <br>
 quis nescit uti. potius annorum memor <br>
 mentem relaxa: noctibus festis facem <br>
 attolle, curas Bacchus exoneret graues;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">445</span><br>
 aetate fruere: mobili cursu fugit. <br>
 nunc facile pectus, grata nunc iuueni Venus: <br>
 exultet animus. cur toro uiduo iaces? <br>
 tristem iuuentam solue; nunc cursus rape, <br>
 effunde habenas, optimos uitae dies&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">450</span><br>
 effluere prohibe. propria descripsit deus <br>
 officia et aeuum per suos ducit gradus: <br>
 laetitia iuuenem, frons decet tristis senem. <br>
 Quid te coerces et necas rectam indolem? <br>
 seges illa magnum fenus agricolae dabit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">455</span><br>
 quaecumque laetis tenera luxuriat satis, <br>
 arborque celso uertice euincet nemus <br>
 quam non maligna caedit aut resecat manus: <br>
 ingenia melius recta se in laudes ferunt, <br>
 si nobilem animum uegeta libertas alit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">460</span><br>
 truculentus et siluester ac uitae inscius <br>
 tristem iuuentam Venere deserta coles? <br>
 hoc esse munus credis indictum uiris, <br>
 ut dura tolerent, cursibus domitent equos <br>
 et saeua bella Marte sanguineo gerant?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">465</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Prouidit ille maximus mundi parens, <br>
 cum tam rapaces cerneret Fati manus, <br>
 ut damna semper subole repararet noua. <br>
 excedat agedum rebus humanis Venus, <br>
 quae supplet ac restituit exhaustum genus: &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">470</span><br>
 orbis iacebit squalido turpis situ, <br>
 uacuum sine ullis piscibus stabit mare, <br>
 alesque caelo derit et siluis fera, <br>
 solis et aer peruius uentis erit. <br>
 quam uaria leti genera mortalem trahunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">475</span><br>
 carpuntque turbam, pontus et ferrum et doli! <br>
 sed fata credas desse: sic atram Styga <br>
 iam petimus ultro. caelibem uitam probet <br>
 sterilis iuuentus: hoc erit, quidquid uides, <br>
 unius aeui turba et in semet ruet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">480</span><br>
 proinde uitae sequere naturam ducem: <br>
 urbem frequenta, ciuium coetus cole. <br>
 <b>Hi.</B> Non alia magis est libera et uitio carens <br>
 ritusque melius uita quae priscos colat, <br>
 quam quae relictis moenibus siluas amat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">485</span><br>
 non illum auarae mentis inflammat furor <br>
 qui se dicauit montium insontem iugis, <br>
 non aura populi et uulgus infidum bonis, <br>
 non pestilens inuidia, non fragilis fauor; <br>
 non ille regno seruit aut regno imminens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">490</span><br>
 uanos honores sequitur aut fluxas opes, <br>
 spei metusque liber, haud illum niger <br>
 edaxque liuor dente degeneri petit; <br>
 nec scelera populos inter atque urbes sata <br>
 nouit nec omnes conscius strepitus pauet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">495</span><br>
 aut uerba fingit; mille non quaerit tegi <br>
 diues columnis nec trabes multo insolens <br>
 suffigit auro; non cruor largus pias <br>
 inundat aras, fruge nec sparsi sacra <br>
 centena niuei colla summittunt boues: &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">500</span><br>
 sed rure uacuo potitur et aperto aethere <br>
 innocuus errat. callidas tantum feris <br>
 struxisse fraudes nouit et fessus graui <br>
 labore niueo corpus Iliso fouet; <br>
 nunc ille ripam celeris Alphei legit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">505</span><br>
 nunc nemoris alti densa metatur loca, <br>
 ubi Lerna puro gelida perlucet uado, <br>
 solesque uitat. hinc aues querulae fremunt <br>
 ramique uentis lene percussi tremunt <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;*&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">509a</span><br>
 ueteresque fagi. iuuat &lt;et&gt; aut amnis uagi <br>
 pressisse ripas, caespite aut nudo leues <br>
 duxisse somnos, siue fons largus citas <br>
 defundit undas, siue per flores nouos <br>
 fugiente dulcis murmurat riuo sonus. <br>
 excussa siluis poma compescunt famem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">515</span><br>
 et fraga paruis uulsa dumetis cibos <br>
 faciles ministrant. regios luxus procul <br>
 est impetus fugisse: sollicito bibunt <br>
 auro superbi; quam iuuat nuda manu <br>
 captasse fontem! certior somnus premit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">520</span><br>
 secura duro membra laxantem toro. <br>
 non in recessu furta et obscuro improbus <br>
 quaerit cubili seque multiplici timens <br>
 domo recondit: aethera ac lucem petit <br>
 et teste caelo uiuit. Hoc equidem reor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">525</span><br>
 uixisse ritu prima quos mixtos deis <br>
 profudit aetas. nullus his auri fuit <br>
 caecus cupido, nullus in campo sacer <br>
 diuisit agros arbiter populis lapis; <br>
 nondum secabant credulae pontum rates:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">530</span><br>
 sua quisque norat maria; non uasto aggere <br>
 crebraque turre cinxerant urbes latus; <br>
 non arma saeua miles aptabat manu <br>
 nec torta clausas fregerat saxo graui <br>
 ballista portas, iussa nec dominum pati&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">535</span><br>
 iuncto ferebat terra seruitium boue: <br>
 sed arua per se feta poscentes nihil <br>
 pauere gentes, silua natiuas opes <br>
 et opaca dederant antra natiuas domos. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Rupere foedus impius lucri furor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">540</span><br>
 et ira praeceps quaeque succensas agit <br>
 libido mentes; uenit imperii sitis <br>
 cruenta, factus praeda maiori minor: <br>
 pro iure uires esse. tum primum manu <br>
 bellare nuda saxaque et ramos rudes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">545</span><br>
 uertere in arma: non erat gracili leuis <br>
 armata ferro cornus aut longo latus <br>
 mucrone cingens ensis aut crista procul <br>
 galeae micantes: tela faciebat dolor. <br>
 inuenit artes bellicus Mauors nouas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">550</span><br>
 et mille formas mortis. hinc terras cruor <br>
 infecit omnis fusus et rubuit mare. <br>
 tum scelera dempto fine per cunctas domos <br>
 iere, nullum caruit exemplo nefas: <br>
 a fratre frater, dextera gnati parens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">555</span><br>
 cecidit, maritus coniugis ferro iacet <br>
 perimuntque fetus impiae matres suos; <br>
 taceo nouercas: mitius nil est feris. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Sed dux malorum femina: haec scelerum artifex <br>
 obsedit animos, huius incestae stupris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">560</span><br>
 fumant tot urbes, bella tot gentes gerunt <br>
 et uersa ab imo regna tot populos premunt. <br>
 sileantur aliae: sola coniunx Aegei, <br>
 Medea, reddet feminas dirum genus. <br>
 <b>Nvt.</B> Cur omnium fit culpa paucarum scelus?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">565</span><br>
 <b>Hi.</B> Detestor omnis, horreo fugio execror. <br>
 sit ratio, sit natura, sit dirus furor: <br>
 odisse placuit. ignibus iunges aquas <br>
 et amica ratibus ante promittet uada <br>
 incerta Syrtis, ante ab extremo sinu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">570</span><br>
 Hesperia Tethys lucidum attollet diem <br>
 et ora dammis blanda praebebunt lupi, <br>
 quam uictus animum feminae mitem geram. <br>
 <b>Nvt.</B> Saepe obstinatis induit frenos Amor <br>
 et odia mutat. regna materna aspice:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">575</span><br>
 illae feroces sentiunt Veneris iugum; <br>
 testaris istud unicus gentis puer. <br>
 <b>Hi.</B> Solamen unum matris amissae fero, <br>
 odisse quod iam feminas omnis licet. <br>
 <b>Nvt.</B> Vt dura cautes undique intractabilis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">580</span><br>
 resistit undis et lacessentes aquas <br>
 longe remittit, uerba sic spernit mea. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Sed Phaedra praeceps graditur, impatiens morae. <br>
 quo se dabit fortuna? quo uerget furor? <br>
 terrae repente corpus exanimum accidit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">585</span><br>
 et ora morti similis obduxit color. <br>
 attolle uultus, dimoue uocis moras: <br>
 tuus en, alumna, temet Hippolytus tenet. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<b>Phaedra</B> Quis me dolori reddit atque aestus graues <br>
 reponit animo? quam bene excideram mihi!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">590</span><br>
 <b>Hi.</B> Cur dulce munus redditae lucis fugis? <br>
 <b>Ph.</B> Aude, anime, tempta, perage mandatum tuum. <br>
 intrepida constent uerba: qui timide rogat <br>
 docet negare. magna pars sceleris mei <br>
 olim peracta est; serus est nobis pudor:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">595</span><br>
 admouimus nefanda. si coepta exequor, <br>
 forsan iugali crimen abscondam face: <br>
 honesta quaedam scelera successus facit. <br>
 en, incipe, anime!--Commodes paulum, precor, <br>
 secretus aures. si quis est abeat comes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">600</span><br>
 <b>Hi.</B> En locus ab omni liber arbitrio uacat. <br>
 <b>Ph.</B> Sed ora coeptis transitum uerbis negant; <br>
 uis magna uocem mittit et maior tenet. <br>
 uos testor omnis, caelites, hoc quod uolo <br>
 me nolle.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">605</span><br>
 <b>Hi.</B> Animusne cupiens aliquid effari nequit? <br>
 <b>Ph.</B> Curae leues locuntur, ingentes stupent. <br>
 <b>Hi.</B> Committe curas auribus, mater, meis. <br>
 <b>Ph.</B> Matris superbum est nomen et nimium potens: <br>
 nostros humilius nomen affectus decet;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">610</span><br>
 me uel sororem, Hippolyte, uel famulam uoca, <br>
 famulamque potius: omne seruitium feram. <br>
 non me per altas ire si iubeas niues <br>
 pigeat gelatis ingredi Pindi iugis; <br>
 non, si per ignes ire et infesta agmina, &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">615</span><br>
 cuncter paratis ensibus pectus dare. <br>
 mandata recipe sceptra, me famulam accipe: <br>
 [te imperia regere, me decet iussa exequi] <br>
 muliebre non est regna tutari urbium. <br>
 tu qui iuuentae flore primaeuo uiges,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">620</span><br>
 ciues paterno fortis imperio rege; <br>
 sinu receptam supplicem ac seruam tege: <br>
 miserere uiduae. <b>Hi.</B> Summus hoc omen deus <br>
 auertat. aderit sospes actutum parens. <br>
 <b>Ph.</B> Regni tenacis dominus et tacitae Stygis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">625</span><br>
 nullam relictos fecit ad superos uiam: <br>
 thalami remittet ille raptorem sui? <br>
 nisi forte amori placidus et Pluton sedet. <br>
 <b>Hi.</B> Illum quidem aequi caelites reducem dabunt. <br>
 sed dum tenebit uota in incerto deus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">630</span><br>
 pietate caros debita fratres colam, <br>
 et te merebor esse ne uiduam putes <br>
 ac tibi parentis ipse supplebo locum. <br>
 <b>Ph.</B> O spes amantum credula, o fallax Amor! <br>
 satisne dixi?--precibus admotis agam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">635</span><br>
 Miserere, pauidae mentis exaudi preces-- <br>
 libet loqui pigetque. <b>Hi.</B> Quodnam istud malum est? <br>
 <b>Ph.</B> Quod in nouercam cadere uix credas malum. <br>
 <b>Hi.</B> Ambigua uoce uerba perplexa iacis: <br>
 effare aperte. <b>Ph.</B> Pectus insanum uapor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">640</span><br>
 amorque torret. intimis saeuit ferus <br>
 [penitus medullas atque per uenas meat] <br>
 uisceribus ignis mersus et uenas latens <br>
 ut agilis altas flamma percurrit trabes. <br>
 <b>Hi.</B> Amore nempe Thesei casto furis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">645</span><br>
 <b>Ph.</B> Hippolyte, sic est: Thesei uultus amo <br>
 illos priores, quos tulit quondam puer, <br>
 cum prima puras barba signaret genas <br>
 monstrique caecam Gnosii uidit domum <br>
 et longa curua fila collegit uia.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">650</span><br>
 quis tum ille fulsit! presserant uittae comam <br>
 et ora flauus tenera tinguebat pudor; <br>
 inerant lacertis mollibus fortes tori, <br>
 tuaeque Phoebes uultus aut Phoebi mei, <br>
 tuusue potius--talis, en talis fuit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">655</span><br>
 cum placuit hosti, sic tulit celsum caput. <br>
 in te magis refulget incomptus decor: <br>
 est genitor in te totus et toruae tamen <br>
 pars aliqua matris miscet ex aequo decus: <br>
 in ore Graio Scythicus apparet rigor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">660</span><br>
 si cum parente Creticum intrasses fretum, <br>
 tibi fila potius nostra neuisset soror. <br>
 Te te, soror, quacumque siderei poli <br>
 in parte fulges, inuoco ad causam parem: <br>
 domus sorores una corripuit duas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">665</span><br>
 te genitor, at me gnatus.--en supplex iacet <br>
 adlapsa genibus regiae proles domus. <br>
 respersa nulla labe et intacta, innocens <br>
 tibi mutor uni. certa descendi ad preces: <br>
 finem hic dolori faciet aut uitae dies.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">670</span><br>
 miserere amantis.--<b>Hi.</B> Magne regnator deum, <br>
 tam lentus audis scelera? tam lentus uides? <br>
 et quando saeua fulmen emittes manu, <br>
 si nunc serenum est? omnis impulsus ruat <br>
 aether et atris nubibus condat diem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">675</span><br>
 ac uersa retro sidera obliquos agant <br>
 retorta cursus. tuque, sidereum caput, <br>
 radiate Titan, tu nefas stirpis tuae <br>
 speculare? lucem merge et in tenebras fuge. <br>
 cur dextra, diuum rector atque hominum, uacat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">680</span><br>
 tua, nec trisulca mundus ardescit face? <br>
 in me tona, me fige, me uelox cremet <br>
 transactus ignis: sum nocens, merui mori: <br>
 placui nouercae. dignus en stupris ego? <br>
 scelerique tanto uisus ego solus tibi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">685</span><br>
 materia facilis? hoc meus meruit rigor? <br>
 o scelere uincens omne femineum genus, <br>
 o maius ausa matre monstrifera malum <br>
 genetrice peior! illa se tantum stupro <br>
 contaminauit, et tamen tacitum diu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">690</span><br>
 crimen biformi partus exhibuit nota, <br>
 scelusque matris arguit uultu truci <br>
 ambiguus infans--ille te uenter tulit. <br>
 o ter quaterque prospero fato dati <br>
 quos hausit et peremit et leto dedit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">695</span><br>
 odium dolusque--genitor, inuideo tibi: <br>
 Colchide nouerca maius hoc, maius malum est. <br>
 <b>Ph.</B> Et ipsa nostrae fata cognosco domus: <br>
 fugienda petimus; sed mei non sum potens. <br>
 te uel per ignes, per mare insanum sequar&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">700</span><br>
 rupesque et amnes, unda quos torrens rapit; <br>
 quacumque gressus tuleris hac amens agar-- <br>
 iterum, superbe, genibus aduoluor tuis. <br>
 <b>Hi.</B> Procul impudicos corpore a casto amoue <br>
 tactus--quid hoc est? etiam in amplexus ruit?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">705</span><br>
 stringatur ensis, merita supplicia exigat. <br>
 en impudicum crine contorto caput <br>
 laeua reflexi: iustior numquam focis <br>
 datus tuis est sanguis, arquitenens dea. <br>
 <b>Ph.</B> Hippolyte, nunc me compotem uoti facis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">710</span><br>
 sanas furentem. maius hoc uoto meo est, <br>
 saluo ut pudore manibus immoriar tuis. <br>
 <b>Hi.</B> Abscede, uiue, ne quid exores, et hic <br>
 contactus ensis deserat castum latus. <br>
 quis eluet me Tanais aut quae barbaris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">715</span><br>
 Maeotis undis Pontico incumbens mari? <br>
 non ipse toto magnus Oceano pater <br>
 tantum expiarit sceleris. o siluae, o ferae! <br>
 <b>Nvt.</B> Deprensa culpa est. anime, quid segnis stupes? <br>
 regeramus ipsi crimen atque ultro impiam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">720</span><br>
 Venerem arguamus: scelere uelandum est scelus; <br>
 tutissimum est inferre, cum timeas, gradum. <br>
 ausae priores simus an passae nefas, <br>
 secreta cum sit culpa, quis testis sciet? <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Adeste, Athenae! fida famulorum manus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">725</span><br>
 fer opem! nefandi raptor Hippolytus stupri <br>
 instat premitque, mortis intentat metum, <br>
 ferro pudicam terret--en praeceps abit <br>
 ensemque trepida liquit attonitus fuga. <br>
 pignus tenemus sceleris. hanc maestam prius&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">730</span><br>
 recreate. crinis tractus et lacerae comae <br>
 ut sunt remaneant, facinoris tanti notae. <br>
 perferte in urbem!--Recipe iam sensus, era. <br>
 quid te ipsa lacerans omnium aspectus fugis? <br>
 mens impudicam facere, non casus, solet. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">735</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<b>Chorvs</B> Fugit insanae similis procellae, <br>
 ocior nubes glomerante Coro, <br>
 ocior cursum rapiente flamma, <br>
 stella cum uentis agitata longos <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;porrigit ignes.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">740</span><br>
 Conferat tecum decus omne priscum <br>
 fama miratrix senioris aeui: <br>
 pulcrior tanto tua forma lucet, <br>
 clarior quanto micat orbe pleno <br>
 cum suos ignes coeunte cornu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">745</span><br>
 iunxit et curru properante pernox <br>
 exerit uultus rubicunda Phoebe <br>
 nec tenent stellae faciem minores; <br>
 talis est, primas referens tenebras, <br>
 nuntius noctis, modo lotus undis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">750</span><br>
 Hesperus, pulsis iterum tenebris <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Lucifer idem. <br>
 Et tu, thyrsigera Liber ab India, <br>
 intonsa iuuenis perpetuum coma, <br>
 tigres pampinea cuspide temperans&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">755</span><br>
 ac mitra cohibens cornigerum caput, <br>
 non uinces rigidas Hippolyti comas. <br>
 ne uultus nimium suspicias tuos: <br>
 omnis per populos fabula distulit, <br>
 Phaedrae quem Bromio praetulerit soror.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">760</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Anceps forma bonum mortalibus, <br>
 exigui donum breue temporis, <br>
 ut uelox celeri pede laberis! <br>
 non sic prata nouo uere decentia <br>
 aestatis calidae despoliat uapor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">765</span><br>
 (saeuit solstitio cum medius dies <br>
 et noctes breuibus praecipitat rotis), <br>
 languescunt folio lilia pallido <br>
 et gratae capiti deficiunt rosae, <br>
 ut fulgor teneris qui radiat genis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">770</span><br>
 momento rapitur nullaque non dies <br>
 formosi spolium corporis abstulit. <br>
 res est forma fugax: quis sapiens bono <br>
 confidat fragili? dum licet, utere. <br>
 tempus te tacitum subruit, horaque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">775</span><br>
 semper praeterita deterior subit. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Quid deserta petis? tutior auiis <br>
 non est forma locis: te nemore abdito, <br>
 cum Titan medium constituit diem, <br>
 cingent, turba licens, Naides improbae,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">780</span><br>
 formosos solitae claudere fontibus, <br>
 et somnis facient insidias tuis <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;lasciuae nemorum deae <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;montiuagiue Panes. <br>
 Aut te stellifero despiciens polo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">785</span><br>
 sidus post ueteres Arcadas editum <br>
 currus non poterit flectere candidos. <br>
 en nuper rubuit, nullaque lucidis <br>
 nubes sordidior uultibus obstitit; <br>
 at nos solliciti numine turbido,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">790</span><br>
 tractam Thessalicis carminibus rati, <br>
 tinnitus dedimus: tu fueras labor <br>
 et tu causa morae, te dea noctium <br>
 dum spectat celeres sustinuit uias. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vexent hanc faciem frigora parcius,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">795</span><br>
 haec solem facies rarius appetat: <br>
 lucebit Pario marmore clarius. <br>
 quam grata est facies torua uiriliter <br>
 et pondus ueteris triste supercili! <br>
 Phoebo colla licet splendida compares:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">800</span><br>
 illum caesaries nescia colligi <br>
 perfundens umeros ornat et integit; <br>
 te frons hirta decet, te breuior coma <br>
 nulla lege iacens; tu licet asperos <br>
 pugnacesque deos uiribus audeas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">805</span><br>
 et uasti spatio uincere corporis: <br>
 aequas Herculeos nam iuuenis toros, <br>
 Martis belligeri pectore latior. <br>
 si dorso libeat cornipedis uehi, <br>
 frenis Castorea mobilior manu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">810</span><br>
 Spartanum poteris flectere Cyllaron. <br>
 Ammentum digitis tende prioribus <br>
 et totis iaculum derige uiribus: <br>
 tam longe, dociles spicula figere, <br>
 non mittent gracilem Cretes harundinem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">815</span><br>
 aut si tela modo spargere Parthico <br>
 in caelum placeat, nulla sine alite <br>
 descendent, tepido uiscere condita <br>
 praedam de mediis nubibus afferent. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Raris forma uiris (saecula perspice)&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">820</span><br>
 impunita fuit. te melior deus <br>
 tutum praetereat formaque nobilis <br>
 deformis senii monstret imaginem. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Quid sinat inausum feminae praeceps furor? <br>
 nefanda iuueni crimina insonti apparat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">825</span><br>
 en scelera! quaerit crine lacerato fidem, <br>
 decus omne turbat capitis, umectat genas: <br>
 instruitur omni fraude feminea dolus. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Sed iste quisnam est regium in uultu decus <br>
 gerens et alto uertice attollens caput?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">830</span><br>
 ut ora iuueni paria Pittheo gerit, <br>
 ni languido pallore canderent genae <br>
 staretque recta squalor incultus coma! <br>
 en ipse Theseus redditus terris adest. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<b>Thesevs</B> Tandem profugi noctis aeternae plagam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">835</span><br>
 uastoque manes carcere umbrantem polum, <br>
 et uix cupitum sufferunt oculi diem. <br>
 iam quarta Eleusin dona Triptolemi secat <br>
 paremque totiens libra composuit diem, <br>
 ambiguus ut me sortis ignotae labor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">840</span><br>
 detinuit inter mortis et uitae mala. <br>
 pars una uitae mansit extincto mihi, <br>
 sensus malorum; finis Alcides fuit, <br>
 qui cum reuulsum Tartaro abstraheret canem, <br>
 me quoque supernas pariter ad sedes tulit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">845</span><br>
 sed fessa uirtus robore antiquo caret <br>
 trepidantque gressus. heu, labor quantus fuit <br>
 Phlegethonte ab imo petere longinquum aethera <br>
 pariterque mortem fugere et Alciden sequi. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Quis fremitus aures flebilis pepulit meas?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">850</span><br>
 expromat aliquis. luctus et lacrimae et dolor, <br>
 in limine ipso maesta lamentatio? <br>
 hospitia digna prorsus inferno hospite. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<b>Nvtrix</B> Tenet obstinatum Phaedra consilium necis <br>
 fletusque nostros spernit ac morti imminet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">855</span><br>
 <b>Th.</B> Quae causa leti? reduce cur moritur uiro? <br>
 <b>Nvt.</B> Haec ipsa letum causa maturum attulit. <br>
 <b>Th.</B> Perplexa magnum uerba nescioquid tegunt. <br>
 effare aperte, quis grauet mentem dolor. <br>
 <b>Nvt.</B> Haut pandit ulli; maesta secretum occulit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">860</span><br>
 statuitque secum ferre quo moritur malum. <br>
 iam perge, quaeso, perge: properato est opus. <br>
 <b>Th.</B> Reserate clausos regii postes laris. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;O socia thalami, sicine aduentum uiri <br>
 et expetiti coniugis uultum excipis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">865</span><br>
 quin ense uiduas dexteram atque animum mihi <br>
 restituis et te quidquid e uita fugat <br>
 expromis? <b>Ph.</B> Eheu, per tui sceptrum imperi, <br>
 magnanime Theseu, perque natorum indolem <br>
 tuosque reditus perque iam cineres meos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">870</span><br>
 permitte mortem. <b>Th.</B> Causa quae cogit mori? <br>
 <b>Ph.</B> Si causa leti dicitur, fructus perit. <br>
 <b>Th.</B> Nemo istud alius, me quidem excepto, audiet. <br>
 <b>Ph.</B> Aures pudica coniugis solas timet. <br>
 <b>Th.</B> Effare: fido pectore arcana occulam. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">875</span><br>
 <b>Ph.</B> Alium silere quod uoles, primus sile. <br>
 <b>Th.</B> Leti facultas nulla continget tibi. <br>
 <b>Ph.</B> Mori uolenti desse mors numquam potest. <br>
 <b>Th.</B> Quod sit luendum morte delictum indica. <br>
 <b>Ph.</B> Quod uiuo. <b>Th.</B> Lacrimae nonne te nostrae mouent?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">880</span><br>
 <b>Ph.</B> Mors optima est perire lacrimandum suis. <br>
 <b>Th.</B> Silere pergit.--uerbere ac uinclis anus <br>
 altrixque prodet quidquid haec fari abnuit. <br>
 Vincite ferro. uerberum uis extrahat <br>
 secreta mentis. <b>Ph.</B> Ipsa iam fabor, mane.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">885</span><br>
 <b>Th.</B> Quidnam ora maesta auertis et lacrimas genis <br>
 subito coortas ueste praetenta optegis? <br>
 <b>Ph.</B> Te te, creator caelitum, testem inuoco, <br>
 et te, coruscum lucis aetheriae iubar, <br>
 ex cuius ortu nostra dependet domus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">890</span><br>
 temptata precibus restiti; ferro ac minis <br>
 non cessit animus: uim tamen corpus tulit. <br>
 labem hanc pudoris eluet noster cruor. <br>
 <b>Th.</B> Quis, ede, nostri decoris euersor fuit? <br>
 <b>Ph.</B> Quem rere minime. <b>Th.</B> Quis sit audire expeto.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">895</span><br>
 <b>Ph.</B> Hic dicet ensis, quem tumultu territus <br>
 liquit stuprator ciuium accursum timens. <br>
 <b>Th.</B> Quod facinus, heu me, cerno? quod monstrum intuor? <br>
 regale patriis asperum signis ebur <br>
 capulo refulget, gentis Actaeae decus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">900</span><br>
 sed ipse quonam euasit? <b>Ph.</B> Hi trepidum fuga <br>
 uidere famuli concitum celeri pede. <br>
 <b>Th.</B> Pro sancta Pietas, pro gubernator poli <br>
 et qui secundum fluctibus regnum moues, <br>
 unde ista uenit generis infandi lues?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">905</span><br>
 hunc Graia tellus aluit an Taurus Scythes <br>
 Colchusque Phasis? redit ad auctores genus <br>
 stirpemque primam degener sanguis refert. <br>
 est prorsus iste gentis armiferae furor, <br>
 odisse Veneris foedera et castum diu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">910</span><br>
 uulgare populis corpus. o taetrum genus <br>
 nullaque uictum lege melioris soli! <br>
 ferae quoque ipsae Veneris euitant nefas, <br>
 generisque leges inscius seruat pudor. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vbi uultus ille et ficta maiestas uiri&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">915</span><br>
 atque habitus horrens, prisca et antiqua appetens, <br>
 morumque senium triste et affectus graues? <br>
 o uita fallax, abditos sensus geris <br>
 animisque pulcram turpibus faciem induis: <br>
 pudor impudentem celat, audacem quies,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">920</span><br>
 pietas nefandum; uera fallaces probant <br>
 simulantque molles dura. siluarum incola <br>
 ille efferatus castus intactus rudis, <br>
 mihi te reseruas? a meo primum toro <br>
 et scelere tanto placuit ordiri uirum?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">925</span><br>
 iam iam superno numini grates ago, <br>
 quod icta nostra cecidit Antiope manu, <br>
 quod non ad antra Stygia descendens tibi <br>
 matrem reliqui. Profugus ignotas procul <br>
 percurre gentes: te licet terra ultimo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">930</span><br>
 summota mundo dirimat Oceani plagis <br>
 orbemque nostris pedibus obuersum colas, <br>
 licet in recessu penitus extremo abditus <br>
 horrifera celsi regna transieris poli <br>
 hiemesque supra positus et canas niues&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">935</span><br>
 gelidi frementes liqueris Boreae minas <br>
 post te furentes, sceleribus poenas dabis. <br>
 profugum per omnis pertinax latebras premam: <br>
 longinqua clausa abstrusa diuersa inuia <br>
 emetiemur, nullus obstabit locus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">940</span><br>
 scis unde redeam. tela quo mitti haud queunt, <br>
 huc uota mittam: genitor aequoreus dedit <br>
 ut uota prono terna concipiam deo, <br>
 et inuocata munus hoc sanxit Styge. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;En perage donum triste, regnator freti!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">945</span><br>
 non cernat ultra lucidum Hippolytus diem <br>
 adeatque manes iuuenis iratos patri. <br>
 fer abominandam nunc opem gnato, parens: <br>
 numquam supremum numinis munus tui <br>
 consumeremus, magna ni premerent mala;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">950</span><br>
 inter profunda Tartara et Ditem horridum <br>
 et imminentes regis inferni minas, <br>
 uoto peperci: redde nunc pactam fidem.-- <br>
 genitor, moraris? cur adhuc undae silent? <br>
 nunc atra uentis nubila impellentibus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">955</span><br>
 subtexe noctem, sidera et caelum eripe, <br>
 effunde pontum, uulgus aequoreum cie <br>
 fluctusque ab ipso tumidus Oceano uoca. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<b>Chorvs</B> O magna parens, Natura, deum <br>
 tuque igniferi rector Olympi, &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">960</span><br>
 qui sparsa cito sidera mundo <br>
 cursusque uagos rapis astrorum <br>
 celerique polos cardine uersas, <br>
 cur tanta tibi cura perennes <br>
 agitare uices aetheris alti,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">965</span><br>
 ut nunc canae frigora brumae <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;nudent siluas, <br>
 nunc arbustis redeant umbrae, <br>
 nunc aestiui colla leonis <br>
 Cererem magno feruore coquant&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">970</span><br>
 uiresque suas temperet annus? <br>
 sed cur idem qui tanta regis, <br>
 sub quo uasti pondera mundi <br>
 librata suos ducunt orbes, <br>
 hominum nimium securus abes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">975</span><br>
 non sollicitus prodesse bonis, <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;nocuisse malis? <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Res humanas ordine nullo <br>
 Fortuna regit sparsitque manu <br>
 munera caeca peiora fouens:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">980</span><br>
 uincit sanctos dira libido, <br>
 fraus sublimi regnat in aula; <br>
 tradere turpi fasces populus <br>
 gaudet, eosdem colit atque odit. <br>
 tristis uirtus peruersa tulit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">985</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;praemia recti: <br>
 castos sequitur mala paupertas <br>
 uitioque potens regnat adulter-- <br>
 o uane pudor falsumque decus! <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Sed quid citato nuntius portat gradu <br>
 rigatque maestis lugubrem uultum genis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">990</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<b>Nvntivs</B> O sors acerba et dura, famulatus grauis, <br>
 cur me ad nefandi nuntium casus uocas? <br>
 <b>Th.</B> Ne metue cladis fortiter fari asperas: <br>
 non imparatum pectus aerumnis gero. <br>
 <b>Nvn.</B> Vocem dolori lingua luctificam negat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">995</span><br>
 <b>Th.</B> Proloquere, quae sors aggrauet quassam domum. <br>
 <b>Nvn.</B> Hippolytus, heu me, flebili leto occubat. <br>
 <b>Th.</B> Gnatum parens obisse iam pridem scio: <br>
 nunc raptor obiit. mortis effare ordinem. <br>
 <b>Nvn.</B> Vt profugus urbem liquit infesto gradu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1000</span><br>
 celerem citatis passibus cursum explicans, <br>
 celso sonipedes ocius subigit iugo <br>
 et ora frenis domita substrictis ligat. <br>
 tum multa secum effatus et patrium solum <br>
 abominatus saepe genitorem ciet&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1005</span><br>
 acerque habenis lora permissis quatit: <br>
 cum subito uastum tonuit ex alto mare <br>
 creuitque in astra. nullus inspirat salo <br>
 uentus, quieti nulla pars caeli strepit <br>
 placidumque pelagus propria tempestas agit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1010</span><br>
 non tantus Auster Sicula disturbat freta <br>
 nec tam furens Ionius exsurgit sinus <br>
 regnante Coro, saxa cum fluctu tremunt <br>
 et cana summum spuma Leucaten ferit. <br>
 consurgit ingens pontus in uastum aggerem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1015</span><br>
 [tumidumque monstro pelagus in terras ruit] <br>
 nec ista ratibus tanta construitur lues: <br>
 terris minatur; fluctus haud cursu leui <br>
 prouoluitur; nescioquid onerato sinu <br>
 grauis unda portat. quae nouum tellus caput&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1020</span><br>
 ostendet astris? Cyclas exoritur noua? <br>
 latuere rupes numine Epidauri dei <br>
 et scelere petrae nobiles Scironides <br>
 et quae duobus terra comprimitur fretis. <br>
 Haec dum stupentes sequimur, en totum mare&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1025</span><br>
 immugit, omnes undique scopuli adstrepunt; <br>
 summum cacumen rorat expulso sale, <br>
 spumat uomitque uicibus alternis aquas <br>
 qualis per alta uehitur Oceani freta <br>
 fluctum refundens ore physeter capax.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1030</span><br>
 inhorruit concussus undarum globus <br>
 soluitque sese et litori inuexit malum <br>
 maius timore, pontus in terras ruit <br>
 suumque monstrum sequitur--os quassat tremor. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Quis habitus ille corporis uasti fuit!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1035</span><br>
 caerulea taurus colla sublimis gerens <br>
 erexit altam fronte uiridanti iubam; <br>
 stant hispidae aures, orbibus uarius color, <br>
 et quem feri dominator habuisset gregis <br>
 et quem sub undis natus: hinc flammam uomunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1040</span><br>
 oculi, hinc relucent caerula insignes nota; <br>
 opima ceruix arduos tollit toros <br>
 naresque hiulcis haustibus patulae fremunt; <br>
 musco tenaci pectus ac palear uiret, <br>
 longum rubenti spargitur fuco latus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1045</span><br>
 tum pone tergus ultima in monstrum coit <br>
 facies et ingens belua immensam trahit <br>
 squamosa partem. talis extremo mari <br>
 pistrix citatas sorbet aut frangit rates. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tremuere terrae, fugit attonitum pecus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1050</span><br>
 passim per agros, nec suos pastor sequi <br>
 meminit iuuencos; omnis e saltu fera <br>
 diffugit, omnis frigido exsanguis metu <br>
 uenator horret. solus immunis metu <br>
 Hippolytus artis continet frenis equos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1055</span><br>
 pauidosque notae uocis hortatu ciet. <br>
 Est alta ad Argos collibus ruptis uia, <br>
 uicina tangens spatia suppositi maris; <br>
 hic se illa moles acuit atque iras parat. <br>
 ut cepit animos seque praetemptans satis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1060</span><br>
 prolusit irae, praepeti cursu euolat, <br>
 summam citato uix gradu tangens humum, <br>
 et torua currus ante trepidantis stetit. <br>
 contra feroci gnatus insurgens minax <br>
 uultu nec ora mutat et magnum intonat: &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1065</span><br>
 'haud frangit animum uanus hic terror meum: <br>
 nam mihi paternus uincere est tauros labor.' <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Inobsequentes protinus frenis equi <br>
 rapuere cursum iamque derrantes uia, <br>
 quacumque rabidos pauidus euexit furor,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1070</span><br>
 hac ire pergunt seque per scopulos agunt. <br>
 at ille, qualis turbido rector mari <br>
 ratem retentat, ne det obliquum latus, <br>
 et arte fluctum fallit, haud aliter citos <br>
 currus gubernat: ora nunc pressis trahit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1075</span><br>
 constricta frenis, terga nunc torto frequens <br>
 uerbere coercet. sequitur adsiduus comes, <br>
 nunc aequa carpens spatia, nunc contra obuius <br>
 oberrat, omni parte terrorem mouens. <br>
 non licuit ultra fugere: nam toto obuius&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1080</span><br>
 incurrit ore corniger ponti horridus. <br>
 tum uero pauida sonipedes mente exciti <br>
 imperia soluunt seque luctantur iugo <br>
 eripere rectique in pedes iactant onus. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Praeceps in ora fusus implicuit cadens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1085</span><br>
 laqueo tenaci corpus et quanto magis <br>
 pugnat, sequaces hoc magis nodos ligat. <br>
 sensere pecudes facinus--et curru leui, <br>
 dominante nullo, qua timor iussit ruunt. <br>
 talis per auras non suum agnoscens onus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1090</span><br>
 Solique falso creditum indignans diem <br>
 Phaethonta currus deuium excussit polo. <br>
 Late cruentat arua et inlisum caput <br>
 scopulis resultat; auferunt dumi comas, <br>
 et ora durus pulcra populatur lapis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1095</span><br>
 peritque multo uulnere infelix decor. <br>
 moribunda celeres membra peruoluunt rotae; <br>
 tandemque raptum truncus ambusta sude <br>
 medium per inguen stipite ingesto tenet; <br>
 [paulumque domino currus affixo stetit]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1100</span><br>
 haesere biiuges uulnere--et pariter moram <br>
 dominumque rumpunt. inde semianimem secant <br>
 uirgulta, acutis asperi uepres rubis <br>
 omnisque ruscus corporis partem tulit. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Errant per agros funebris famuli manus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1105</span><br>
 per illa qua distractus Hippolytus loca <br>
 longum cruenta tramitem signat nota, <br>
 maestaeque domini membra uestigant canes. <br>
 necdum dolentum sedulus potuit labor <br>
 explere corpus--hocine est formae decus?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1110</span><br>
 qui modo paterni clarus imperii comes <br>
 et certus heres siderum fulsit modo, <br>
 passim ad supremos ille colligitur rogos <br>
 et funeri confertur. <b>Th.</B> O nimium potens <br>
 quanto parentes sanguinis uinclo tenes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1115</span><br>
 natura! quam te colimus inuiti quoque! <br>
 occidere uolui noxium, amissum fleo. <br>
 <b>Nvn.</B> Haud flere honeste quisque quod uoluit potest. <br>
 <b>Th.</B> Equidem malorum maximum hunc cumulum reor, <br>
 si abominanda casus optanda efficit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1120</span><br>
 <b>Nvn.</B> Et si odia seruas, cur madent fletu genae? <br>
 <b>Th.</B> Quod interemi, non quod amisi, fleo. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<b>Chorvs</B> Quanti casus, heu, magna rotant! <br>
 minor in paruis Fortuna furit <br>
 leuiusque ferit leuiora deus;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1125</span><br>
 seruat placidos obscura quies <br>
 praebetque senes casa securos. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Admota aetheriis culmina sedibus <br>
 Euros excipiunt, excipiunt Notos, <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;insani Boreae minas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1130</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;imbriferumque Corum. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Raros patitur fulminis ictus <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;umida uallis: <br>
 tremuit telo Iouis altisoni <br>
 Caucasus ingens Phrygiumque nemus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1135</span><br>
 matris Cybeles: metuens caelo <br>
 Iuppiter alto uicina petit; <br>
 non capit umquam magnos motus <br>
 humilis tecti plebeia domus. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[circa regna tonat]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1140</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Volat ambiguis mobilis alis <br>
 hora, nec ulli praestat uelox <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Fortuna fidem: <br>
 hic qui clari sidera mundi <br>
 nitidumque diem * * * morte relicta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1145</span><br>
 luget maestos tristis reditus <br>
 ipsoque magis flebile Auerno <br>
 sedis patriae uidet hospitium. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Pallas Actaeae ueneranda genti, <br>
 quod tuus caelum superosque Theseus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1150</span><br>
 spectat et fugit Stygias paludes, <br>
 casta nil debes patruo rapaci: <br>
 constat inferno numerus tyranno. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Quae uox ab altis flebilis tectis sonat <br>
 strictoque uecors Phaedra quid ferro parat?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1155</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<b>Thesevs</B> Quis te dolore percitam instigat furor? <br>
 quid ensis iste quidue uociferatio <br>
 planctusque supra corpus inuisum uolunt? <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<b>Phaedra</B> Me me, profundi saeue dominator freti, <br>
 inuade et in me monstra caerulei maris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1160</span><br>
 emitte, quidquid intimo Tethys sinu <br>
 extrema gestat, quidquid Oceanus uagis <br>
 complexus undis ultimo fluctu tegit. <br>
 O dure Theseu semper, o numquam tuis <br>
 tuto reuerse: gnatus et genitor nece&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1165</span><br>
 reditus tuos luere; peruertis domum <br>
 amore semper coniugum aut odio nocens. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Hippolyte, tales intuor uultus tuos <br>
 talesque feci? membra quis saeuus Sinis <br>
 aut quis Procrustes sparsit aut quis Cresius,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1170</span><br>
 Daedalea uasto claustra mugitu replens, <br>
 taurus biformis ore cornigero ferox <br>
 diuulsit? heu me, quo tuus fugit decor <br>
 oculique nostrum sidus? exanimis iaces? <br>
 ades parumper uerbaque exaudi mea.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1175</span><br>
 nil turpe loquimur: hac manu poenas tibi <br>
 soluam et nefando pectori ferrum inseram, <br>
 animaque Phaedram pariter ac scelere exuam. <br>
 [et te per undas perque Tartareos lacus, <br>
 per Styga, per amnes igneos amens sequar]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1180</span><br>
 placemus umbras: capitis exuuias cape <br>
 laceraeque frontis accipe abscisam comam. <br>
 non licuit animos iungere, at certe licet <br>
 iunxisse fata. morere, si casta es, uiro; <br>
 si incesta, amori. coniugis thalamos petam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1185</span><br>
 tanto impiatos facinore? hoc derat nefas, <br>
 ut uindicato sancta fruereris toro. <br>
 o mors amoris una sedamen mali, <br>
 o mors pudoris maximum laesi decus, <br>
 confugimus ad te: pande placatos sinus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1190</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Audite, Athenae, tuque, funesta pater <br>
 peior nouerca: falsa memoraui et nefas, <br>
 quod ipsa demens pectore insano hauseram, <br>
 mentita finxi. uana punisti pater, <br>
 iuuenisque castus crimine incesto iacet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1195</span><br>
 pudicus, insons--recipe iam mores tuos. <br>
 mucrone pectus impium iusto patet <br>
 cruorque sancto soluit inferias uiro. <br>
 <b>Th.</B> Quid facere rapto debeas gnato parens, <br>
 disce a nouerca: condere Acherontis plagis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1200</span><br>
 Pallidi fauces Auerni uosque, Taenarii specus, <br>
 unda miseris grata Lethes uosque, torpentes lacus, <br>
 impium rapite atque mersum premite perpetuis malis. <br>
 nunc adeste, saeua ponti monstra, nunc uasti maris, <br>
 ultimo quodcumque Proteus aequorum abscondit sinu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1205</span><br>
 meque ouantem scelere tanto rapite in altos gurgites. <br>
 Tuque semper, genitor, irae facilis assensor meae: <br>
 morte facili dignus haud sum qui noua natum nece <br>
 segregem sparsi per agros quique, dum falsum nefas <br>
 exsequor uindex seuerus, incidi in uerum scelus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1210</span><br>
 sidera et manes et undas scelere compleui meo: <br>
 amplius sors nulla restat; regna me norunt tria. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;In hoc redimus? patuit ad caelum uia, <br>
 bina ut uiderem funera et geminam necem, <br>
 caelebs et orbus funebres una face&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1215</span><br>
 ut concremarem prolis ac thalami rogos? <br>
 donator atrae lucis, Alcide, tuum <br>
 Diti remitte munus; ereptos mihi <br>
 restitue manes.--impius frustra inuoco <br>
 mortem relictam: crudus et leti artifex,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1220</span><br>
 exitia machinatus insolita effera, <br>
 nunc tibimet ipse iusta supplicia irroga. <br>
 pinus coacto uertice attingens humum <br>
 caelo remissum findat in geminas trabes, <br>
 mittarue praeceps saxa per Scironia?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1225</span><br>
 grauiora uidi, quae pati clausos iubet <br>
 Phlegethon nocentes igneo cingens uado. <br>
 quae poena memet maneat et sedes, scio: <br>
 umbrae nocentes, cedite et ceruicibus <br>
 his, his repositum degrauet fessas manus &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1230</span><br>
 saxum, seni perennis Aeolio labor; <br>
 me ludat amnis ora uicina alluens; <br>
 uultur relicto transuolet Tityo ferus <br>
 meumque poenae semper accrescat iecur; <br>
 et tu mei requiesce Pirithoi pater:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1235</span><br>
 haec incitatis membra turbinibus ferat <br>
 nusquam resistens orbe reuoluto rota. <br>
 Dehisce tellus, recipe me dirum chaos, <br>
 recipe, haec ad umbras iustior nobis uia est: <br>
 gnatum sequor--ne metue qui manes regis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1240</span><br>
 casti uenimus; recipe me aeterna domo <br>
 non exiturum.--non mouent diuos preces; <br>
 at, si rogarem scelera, quam proni forent! <br>
 <b>Cho.</B> Theseu, querelis tempus aeternum manet: <br>
 nunc iusta nato solue et absconde ocius&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1245</span><br>
 dispersa foede membra laniatu effero. <br>
 <b>Th.</B> Huc, huc, reliquias uehite cari corporis <br>
 pondusque et artus temere congestos date. <br>
 Hippolytus hic est? crimen agnosco meum: <br>
 ego te peremi; neu nocens tantum semel&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1250</span><br>
 solusue fierem, facinus ausurus parens <br>
 patrem aduocaui. munere en patrio fruor. <br>
 o triste fractis orbitas annis malum! <br>
 complectere artus, quodque de nato est super, <br>
 miserande, maesto pectore incumbens, foue.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1255</span><br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Disiecta, genitor, membra laceri corporis <br>
 in ordinem dispone et errantes loco <br>
 restitue partes: fortis hic dextrae locus, <br>
 hic laeua frenis docta moderandis manus <br>
 ponenda: laeui lateris agnosco notas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1260</span><br>
 quam magna lacrimis pars adhuc nostris abest! <br>
 durate trepidae lugubri officio manus, <br>
 fletusque largos sistite, arentes genae, <br>
 dum membra nato genitor adnumerat suo <br>
 corpusque fingit. hoc quid est forma carens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1265</span><br>
 et turpe, multo uulnere abruptum undique? <br>
 quae pars tui sit dubito; sed pars est tui: <br>
 hic, hic repone, non suo, at uacuo loco. <br>
 haecne illa facies igne sidereo nitens, <br>
 ~inimica flectens lumina? huc cecidit decor?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1270</span><br>
 o dira fata, numinum o saeuus fauor! <br>
 sic ad parentem natus ex uoto redit? <br>
 en haec suprema dona genitoris cape, <br>
 saepe efferendus; interim haec ignes ferant. <br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Patefacite acerbam caede funesta domum;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1275</span><br>
 Mopsopia claris tota lamentis sonet. <br>
 uos apparate regii flammam rogi; <br>
 at uos per agros corporis partes uagas <br>
 inquirite.--istam terra defossam premat, <br>
 grauisque tellus impio capiti incubet.

</P>

<p class=border></P>

<p>
<table border=0 cellspacing=15 cellpadding=0 align=CENTER> <tr><td><a href="/sen.html">Seneca the Younger</A><td><a href="/index.html">The Latin Library</A> <td><a href="/classics.html">The Classics Page</A> </TABLE>
</p>
</BODY></HTML>
