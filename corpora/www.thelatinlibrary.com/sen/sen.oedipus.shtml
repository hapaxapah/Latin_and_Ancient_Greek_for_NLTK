<html>
	<head>
		<title>
			Seneca: Oedipus
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>

<body>

<p class=pagehead>L. ANNAEI SENECAE OEDIPVS
</p>

<p class=border></P>

<p>
<b>Oedipvs</B> Iam nocte Titan dubius expulsa redit<br>
et nube maestum squalida exoritur iubar,<br>
lumenque flamma triste luctifica gerens<br>
prospiciet auida peste solatas domos,<br>
stragemque quam nox fecit ostendet dies.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
Quisquamne regno gaudet? o fallax bonum,<br>
quantum malorum fronte quam blanda tegis!<br>
ut alta uentos semper excipiunt iuga<br>
rupemque saxis uasta dirimentem freta<br>
quamuis quieti uerberat fluctus maris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
imperia sic excelsa Fortunae obiacent.<br>
Quam bene parentis sceptra Polybi fugeram!<br>
curis solutus exul, intrepidus uagans<br>
(caelum deosque testor) in regnum incidi;<br>
infanda timeo: ne mea genitor manu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">15</span><br>
perimatur; hoc me Delphicae laurus monent,<br>
aliudque nobis maius indicunt scelus.<br>
est maius aliquod patre mactato nefas?<br>
pro misera pietas (eloqui fatum pudet),<br>
thalamos parentis Phoebus et diros toros&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
gnato minatur impia incestos face.<br>
hic me paternis expulit regnis timor,<br>
hoc ego penates profugus excessi meos:<br>
parum ipse fidens mihimet in tuto tua,<br>
natura, posui iura. cum magna horreas, &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>
quod posse fieri non putes metuas tamen:<br>
cuncta expauesco meque non credo mihi.<br>
&nbsp;&nbsp;&nbsp;&nbsp;&nbsp;&nbsp;Iam iam aliquid in nos fata moliri parant.<br>
nam quid rear quod ista Cadmeae lues<br>
infesta genti strage tam late edita&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br>
mihi parcit uni? cui reseruamur malo?<br>
inter ruinas urbis et semper nouis<br>
deflenda lacrimis funera ac populi struem<br>
incolumis asto&#151;scilicet Phoebi reus.<br>
sperare poteras sceleribus tantis dari&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br>
regnum salubre? fecimus caelum nocens.<br>
&nbsp;&nbsp;&nbsp;&nbsp;&nbsp;&nbsp;Non aura gelido lenis afflatu fouet<br>
anhela flammis corda, non Zephyri leues<br>
spirant, sed ignes auget aestiferi canis<br>
Titan, leonis terga Nemeaei premens.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br>
deseruit amnes umor atque herbas color<br>
aretque Dirce, tenuis Ismenos fluit<br>
et tinguit inopi nuda uix unda uada.<br>
obscura caelo labitur Phoebi soror,<br>
tristisque mundus nubilo pallet nouo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br>
nullum serenis noctibus sidus micat,<br>
sed grauis et ater incubat terris uapor:<br>
obtexit arces caelitum ac summas domos<br>
inferna facies. denegat fructum Ceres<br>
adulta, et altis flaua cum spicis tremat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br>
arente culmo sterilis emoritur seges.<br>
Nec ulla pars immunis exitio uacat,<br>
sed omnis aetas pariter et sexus ruit,<br>
iuuenesque senibus iungit et gnatis patres<br>
funesta pestis, una fax thalamos cremat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><br>
fletuque acerbo funera et questu carent.<br>
quin ipsa tanti peruicax clades mali<br>
siccauit oculos, quodque in extremis solet,<br>
periere lacrimae. portat hunc aeger parens<br>
supremum ad ignem, mater hunc amens gerit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br>
properatque ut alium repetat in eundem rogum.<br>
quin luctu in ipso luctus exoritur nouus,<br>
suaeque circa funus exequiae cadunt.<br>
tum propria flammis corpora alienis cremant;<br>
diripitur ignis: nullus est miseris pudor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><br>
non ossa tumuli lecta discreti tegunt:<br>
arsisse satis est&#151;pars quota in cineres abit?<br>
dest terra tumulis, iam rogos siluae negant.<br>
non uota, non ars ulla correptos leuat:<br>
cadunt medentes, morbus auxilium trahit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</span><br>
&nbsp;&nbsp;&nbsp;&nbsp;&nbsp;&nbsp;Adfusus aris supplices tendo manus<br>
matura poscens fata, praecurram ut prior<br>
patriam ruentem neue post omnis cadam<br>
fiamque regni funus extremum mei.<br>
o saeua nimium numina, o fatum graue!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</span><br>
negatur uni nempe in hoc populo mihi<br>
mors tam parata? sperne letali manu<br>
contacta regna, linque lacrimas, funera,<br>
tabifica caeli uitia quae tecum inuehis<br>
infaustus hospes, profuge iamdudum ocius&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span><br>
uel ad parentes. <b>Iocasta</B> Quid iuuat, coniunx, mala<br>
grauare questu? regium hoc ipsum reor:<br>
aduersa capere, quoque sit dubius magis<br>
status et cadentis imperi moles labet,<br>
hoc stare certo pressius fortem gradu:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span><br>
haud est uirile terga Fortunae dare.<br>
<b>Oe.</B> Abest pauoris crimen ac probrum procul,<br>
uirtusque nostra nescit ignauos metus:<br>
si tela contra stricta, si uis horrida<br>
Mauortis in me rueret&#151;aduersus feros&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><br>
audax Gigantas obuias ferrem manus.<br>
nec Sphinga caecis uerba nectentem modis<br>
fugi: cruentos uatis infandae tuli<br>
rictus et albens ossibus sparsis solum;<br>
cumque e superna rupe iam praedae imminens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><br>
aptaret alas uerbera et caudae mouens<br>
saeui leonis more conciperet minas,<br>
carmen poposci: sonuit horrendum insuper,<br>
crepuere malae, saxaque impatiens morae<br>
reuulsit unguis uiscera expectans mea;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">100</span><br>
nodosa sortis uerba et implexos dolos<br>
ac triste carmen alitis solui ferae.<br>
&nbsp;&nbsp;&nbsp;&nbsp;&nbsp;&nbsp;Quid sera mortis uota nunc demens facis?<br>
licuit perire. laudis hoc pretium tibi<br>
sceptrum et peremptae Sphingis haec merces datur.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">105</span><br>
ille, ille dirus callidi monstri cinis<br>
in nos rebellat, illa nunc Thebas lues<br>
perempta perdit. Vna iam superest salus,<br>
si quam salutis Phoebus ostendat uiam.<br>
&nbsp;&nbsp;&nbsp;&nbsp;&nbsp;&nbsp;<b>Chorvs</B> Occidis, Cadmi generosa proles,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">110</span><br>
urbe cum tota; uiduas colonis<br>
respicis terras, miseranda Thebe.<br>
carpitur leto tuus ille, Bacche,<br>
miles, extremos comes usque ad Indos,<br>
ausus Eois equitare campis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">115</span><br>
figere et mundo tua signa primo:<br>
cinnami siluis Arabas beatos<br>
uidit et uersas equitis sagittas,<br>
terga fallacis metuenda Parthi;<br>
litus intrauit pelagi rubentis:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">120</span><br>
promit hinc ortus aperitque lucem<br>
Phoebus et flamma propiore nudos<br>
&nbsp;&nbsp;&nbsp;&nbsp;&nbsp;&nbsp;inficit Indos.<br>
Stirpis inuictae genus interimus,<br>
labimur saeuo rapiente fato;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">125</span><br>
ducitur semper noua pompa Morti:<br>
longus ad manes properatur ordo<br>
agminis maesti, seriesque tristis<br>
haeret et turbae tumulos petenti<br>
non satis septem patuere portae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">130</span><br>
stat grauis strages premiturque iuncto<br>
&nbsp;&nbsp;&nbsp;&nbsp;&nbsp;&nbsp;funere funus.<br>
Prima uis tardas tetigit bidentes:<br>
laniger pingues male carpsit herbas;<br>
colla tacturus steterat sacerdos:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">135</span><br>
dum manus certum parat alta uulnus,<br>
aureo taurus rutilante cornu<br>
labitur segnis; patuit sub ictu<br>
ponderis uasti resoluta ceruix:<br>
nec cruor, ferrum maculauit atra&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">140</span><br>
turpis e plaga sanies profusa.<br>
segnior cursu sonipes in ipso<br>
concidit gyro dominumque prono<br>
&nbsp;&nbsp;&nbsp;&nbsp;&nbsp;&nbsp;prodidit armo.<br>
Incubant agris pecudes relictae;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">145</span><br>
taurus armento pereunte marcet:<br>
deficit pastor grege deminuto<br>
tabidos inter moriens iuuencos.<br>
non lupos cerui metuunt rapaces,<br>
cessat irati fremitus leonis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">150</span><br>
nulla uillosis feritas in ursis;<br>
perdidit pestem latebrosa serpens:<br>
aret et sicco moritur ueneno.<br>
&nbsp;&nbsp;&nbsp;&nbsp;&nbsp;&nbsp;Non silua sua decorata coma<br>
fundit opacis montibus umbras,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">155</span><br>
non rura uirent ubere glebae,<br>
non plena suo uitis Iaccho<br>
&nbsp;&nbsp;&nbsp;&nbsp;&nbsp;&nbsp;bracchia curuat:<br>
omnia nostrum sensere malum.<br>
Rupere Erebi claustra profundi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">160</span><br>
turba sororum face Tartarea<br>
Phlegethonque sua motam ripa<br>
miscuit undis Styga Sidoniis.<br>
Mors atra auidos oris hiatus<br>
pandit et omnis explicat alas;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">165</span><br>
quique capaci turbida cumba<br>
&nbsp;&nbsp;&nbsp;&nbsp;&nbsp;&nbsp;flumina seruat<br>
durus senio nauita crudo,<br>
uix assiduo bracchia conto<br>
&nbsp;&nbsp;&nbsp;&nbsp;&nbsp;&nbsp;lassata refert,<br>
fessus turbam uectare nouam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">170</span><br>
Quin Taenarii uincula ferri<br>
rupisse canem fama et nostris<br>
errare locis, mugisse solum,<br>
uaga per lucos * * *<br>
simulacra uirum maiora uiris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">175</span><br>
bis Cadmeum niue discussa<br>
&nbsp;&nbsp;&nbsp;&nbsp;&nbsp;&nbsp;tremuisse nemus,<br>
bis turbatam sanguine Dircen,<br>
nocte silenti * * *<br>
Amphionios ululasse canes.<br>
&nbsp;&nbsp;&nbsp;&nbsp;&nbsp;&nbsp;O dira noui facies leti&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">180</span><br>
&nbsp;&nbsp;&nbsp;&nbsp;&nbsp;&nbsp;grauior leto:<br>
piger ignauos alligat artus<br>
languor, et aegro rubor in uultu,<br>
maculaeque cutem sparsere leues.<br>
tum uapor ipsam corporis arcem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">185</span><br>
&nbsp;&nbsp;&nbsp;&nbsp;&nbsp;&nbsp;flammeus urit<br>
multoque genas sanguine tendit,<br>
oculique rigent, resonant aures&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">187a,188b</span><br>
stillatque niger naris aduncae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">189</span><br>
cruor et uenas rumpit hiantes;<br>
intima creber uiscera quassat<br>
&nbsp;&nbsp;&nbsp;&nbsp;&nbsp;&nbsp;gemitus stridens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">192a</span><br>
et sacer ignis pascitur artus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">187b,188a</span><br>
Iamque amplexu frigida presso&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">192b,193a</span><br>
&nbsp;&nbsp;&nbsp;&nbsp;&nbsp;&nbsp;saxa fatigant;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">193b</span><br>
quos liberior domus elato&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">193c</span><br>
custode sinit, petitis fontes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">195</span><br>
aliturque sitis latice ingesto.<br>
Prostrata iacet turba per aras<br>
&nbsp;&nbsp;&nbsp;&nbsp;&nbsp;&nbsp;oratque mori:<br>
solum hoc faciles tribuere dei.<br>
delubra petunt, haut ut uoto<br>
&nbsp;&nbsp;&nbsp;&nbsp;&nbsp;&nbsp;numina placent,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">200</span><br>
sed iuuat ipsos satiare deos.<br>
&nbsp;&nbsp;&nbsp;&nbsp;&nbsp;&nbsp;Quisnam ille propero regiam gressu petit?<br>
adestne clarus sanguine ac factis Creo<br>
an aeger animus falsa pro ueris uidet?<br>
adest petitus omnibus uotis Creo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">205</span><br>
&nbsp;&nbsp;&nbsp;&nbsp;&nbsp;&nbsp;<b>Oedipvs</B> Horrore quatior, fata quo uergant timens,<br>
trepidumque gemino pectus affectu labat:<br>
ubi laeta duris mixta in ambiguo iacent,<br>
incertus animus scire cum cupiat timet.<br>
&nbsp;&nbsp;&nbsp;&nbsp;&nbsp;&nbsp;Germane nostrae coniugis, fessis opem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">210</span><br>
si quam reportas, uoce properata edoce.<br>
<b>Creo</B> Responsa dubia sorte perplexa iacent.<br>
<b>Oe.</B> Dubiam salutem qui dat adflictis negat.<br>
<b>Cr.</B> Ambage flexa Delphico mos est deo<br>
arcana tegere. <b>Oe.</B> Fare, sit dubium licet:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">215</span><br>
ambigua soli noscere Oedipodae datur.<br>
<b>Cr.</B> Caedem expiari regiam exilio deus<br>
et interemptum Laium ulcisci iubet:<br>
non ante caelo lucidus curret dies<br>
haustusque tutos aetheris puri dabit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">220</span><br>
<b>Oe.</B> Et quis peremptor incluti regis fuit?<br>
quem memoret ede Phoebus, ut poenas luat.<br>
<b>Cr.</B> Sit, precor, dixisse tutum uisu et auditu horrida;<br>
torpor insedit per artus, frigidus sanguis coit.<br>
ut sacrata templa Phoebi supplici intraui pede&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">225</span><br>
et pias numen precatus rite summisi manus,<br>
gemina Parnasi niualis arx trucem fremitum dedit;<br>
imminens Phoebea laurus tremuit et mouit domum<br>
ac repente sancta fontis lympha Castalii stetit.<br>
incipit Letoa uates spargere horrentes comas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">230</span><br>
et pati commota Phoebum; contigit nondum specum,<br>
emicat uasto fragore maior humano sonus:<br>
'mitia Cadmeis remeabunt sidera Thebis,<br>
si profugus Dircen Ismenida liquerit hospes<br>
regis caede nocens, Phoebo iam notus et infans.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">235</span><br>
nec tibi longa manent sceleratae gaudia caedis:<br>
tecum bella geres, natis quoque bella relinques,<br>
turpis maternos iterum reuolutus in ortus.'<br>
<b>Oe.</B> Quod facere monitu caelitum iussus paro,<br>
functi cineribus regis hoc decuit dari,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">240</span><br>
ne sancta quisquam sceptra uiolaret dolo.<br>
regi tuenda maxime regum est salus:<br>
quaerit peremptum nemo quem incolumem timet.<br>
<b>Cr.</B> Curam perempti maior excussit timor.<br>
<b>Oe.</B> Pium prohibuit ullus officium metus?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">245</span><br>
<b>Cr.</B> Prohibent nefandi carminis tristes minae.<br>
<b>Oe.</B> Nunc expietur numinum imperio scelus.<br>
&nbsp;&nbsp;&nbsp;&nbsp;&nbsp;&nbsp;Quisquis deorum regna placatus uides:<br>
tu, tu penes quem iura praecipitis poli,<br>
tuque, o sereni maximum mundi decus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">250</span><br>
bis sena cursu signa qui uario legis,<br>
qui tarda celeri saecula euoluis rota,<br>
sororque fratri semper occurrens tuo,<br>
noctiuaga Phoebe, quique uentorum potens<br>
aequor per altum caerulos currus agis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">255</span><br>
et qui carentis luce disponis domos,<br>
adeste: cuius Laius dextra occidit,<br>
hunc non quieta tecta, non fidi lares,<br>
non hospitalis exulem tellus ferat:<br>
thalamis pudendis doleat et prole impia;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">260</span><br>
hic et parentem dextera perimat sua,<br>
faciatque (num quid grauius optari potest?)<br>
quidquid ego fugi. Non erit ueniae locus:<br>
per regna iuro quaeque nunc hospes gero<br>
et quae reliqui perque penetrales deos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">265</span><br>
per te, pater Neptune, qui fluctu leui<br>
utrimque nostro geminus alludis solo;<br>
et ipse nostris uocibus testis ueni,<br>
fatidica uatis ora Cirrhaeae mouens:<br>
ita molle senium ducat et summum diem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">270</span><br>
securus alto reddat in solio parens<br>
solasque Merope nouerit Polybi faces,<br>
ut nulla sontem gratia eripiet mihi.<br>
&nbsp;&nbsp;&nbsp;&nbsp;&nbsp;&nbsp;Sed quo nefandum facinus admissum loco est,<br>
memorate: aperto Marte an insidiis iacet?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">275</span><br>
<b>Cr.</B> Frondifera sanctae nemora Castaliae petens<br>
calcauit artis obsitum dumis iter,<br>
trigemina qua se spargit in campos uia.<br>
secat una gratum Phocidos Baccho solum,<br>
unde altus arua deserit, caelum petens,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">280</span><br>
clementer acto colle Parnasos biceps;<br>
at una bimaris Sisyphi terras adit<br>
Olenia in arua; tertius trames caua<br>
conualle serpens tangit errantes aquas<br>
gelidumque dirimit amnis Olmii uadum:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">285</span><br>
hic pace fretum subita praedonum manus<br>
aggressa ferro facinus occultum tulit.<br>
&nbsp;&nbsp;&nbsp;&nbsp;&nbsp;&nbsp;In tempore ipso sorte Phoebea excitus<br>
Tiresia tremulo tardus accelerat genu<br>
comesque Manto luce uiduatum trahens.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">290</span><br>
<b>Oe.</B> Sacrate diuis, proximum Phoebo caput,<br>
responsa solue; fare, quem poenae petant.<br>
&nbsp;&nbsp;&nbsp;&nbsp;&nbsp;&nbsp;<b>Tiresia</B> Quod tarda fatu est lingua, quod quaerit moras<br>
haut te quidem, magnanime, mirari addecet:<br>
uisu carenti magna pars ueri patet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">295</span><br>
sed quo uocat me patria, quo Phoebus, sequar:<br>
fata eruantur; si foret uiridis mihi<br>
calidusque sanguis, pectore exciperem deum.<br>
&nbsp;&nbsp;&nbsp;&nbsp;&nbsp;&nbsp;Appellite aris candidum tergo bouem<br>
curuoque numquam colla depressam iugo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">300</span><br>
Tu lucis inopem, gnata, genitorem regens<br>
manifesta sacri signa fatidici refer.<br>
<b>Manto</B> Opima sanctas uictima ante aras stetit.<br>
<b>Ti.</B> In uota superos uoce sollemni uoca<br>
arasque dono turis Eoi extrue.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">305</span><br>
<b>Ma.</B> Iam tura sacris caelitum ingessi focis.<br>
<b>Ti.</B> Quid flamma? largas iamne comprendit dapes?<br>
<b>Ma.</B> Subito refulsit lumine et subito occidit.<br>
<b>Ti.</B> Vtrumne clarus ignis et nitidus stetit<br>
rectusque purum uerticem caelo tulit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">310</span><br>
et summam in auras fusus explicuit comam?<br>
an latera circa serpit incertus uiae<br>
et fluctuante turbidus fumo labat?<br>
<b>Ma.</B> Non una facies mobilis flammae fuit:<br>
imbrifera qualis implicat uarios sibi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">315</span><br>
Iris colores, parte quae magna poli<br>
curuata picto nuntiat nimbos sinu<br>
(quis desit illi quiue sit dubites color),<br>
caerulea fuluis mixta oberrauit notis,<br>
sanguinea rursus; ultima in tenebras abit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">320</span><br>
sed ecce pugnax ignis in partes duas<br>
discedit et se scindit unius sacri<br>
discors fauilla&#151;genitor, horresco intuens:<br>
libata Bacchi dona permutat cruor<br>
ambitque densus regium fumus caput&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">325</span><br>
ipsosque circa spissior uultus sedet<br>
et nube densa sordidam lucem abdidit.<br>
quid sit, parens, effare. <b>Ti.</B> Quid fari queam<br>
inter tumultus mentis attonitae uagus?<br>
quidnam loquar? sunt dira, sed in alto mala;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">330</span><br>
solet ira certis numinum ostendi notis:<br>
quid istud est quod esse prolatum uolunt<br>
iterumque nolunt et truces iras tegunt?<br>
pudet deos nescioquid. Huc propere admoue<br>
et sparge salsa colla taurorum mola.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">335</span><br>
placidone uultu sacra et admotas manus<br>
patiuntur? <b>Ma.</B> Altum taurus attollens caput<br>
primos ad ortus positus expauit diem<br>
trepidusque uultum obliquat et radios fugit.<br>
<b>Ti.</B> Vnone terram uulnere afflicti petunt?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">340</span><br>
<b>Ma.</B> Iuuenca ferro semet opposito induit<br>
et uulnere uno cecidit, at taurus duos<br>
perpessus ictus huc et huc dubius ruit<br>
animamque fessus uix reluctantem exprimit.<br>
<b>Ti.</B> Vtrum citatus uulnere angusto micat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">345</span><br>
an lentus altas irrigat plagas cruor?<br>
<b>Ma.</B> Huius per ipsam qua patet pectus uiam<br>
effusus amnis, huius exiguo graues<br>
maculantur ictus imbre; sed uersus retro<br>
per ora multus sanguis atque oculos redit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">350</span><br>
<b>Ti.</B> Infausta magnos sacra terrores cient.<br>
sed ede certas uiscerum nobis notas.<br>
<b>Ma.</B> Genitor, quid hoc est? non leui motu, ut solent,<br>
agitata trepidant exta, sed totas manus<br>
quatiunt nouusque prosilit uenis cruor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">355</span><br>
cor marcet aegrum penitus ac mersum latet<br>
liuentque uenae; magna pars fibris abest<br>
et felle nigro tabidum spumat iecur,<br>
ac (semper omen unico imperio graue)<br>
en capita paribus bina consurgunt toris;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">360</span><br>
sed utrumque caesum tenuis abscondit caput<br>
membrana latebram rebus occultis negans.<br>
hostile ualido robore insurgit latus<br>
septemque uenas tendit; has omnis retro<br>
prohibens reuerti limes oblicus secat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">365</span><br>
mutatus ordo est, sede nil propria iacet,<br>
sed acta retro cuncta: non animae capax<br>
in parte dextra pulmo sanguineus iacet,<br>
non laeua cordi regio, non molli ambitu<br>
omenta pingues uisceri obtendunt sinus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">370</span><br>
natura uersa est; nulla lex utero manet.<br>
Scrutemur, unde tantus hic extis rigor.<br>
quod hoc nefas? conceptus innuptae bouis,<br>
nec more solito positus alieno in loco,<br>
implet parentem; membra cum gemitu mouet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">375</span><br>
rigore tremulo debiles artus micant;<br>
infecit atras liuidus fibras cruor<br>
temptantque turpes mobilem trunci gradum,<br>
et inane surgit corpus ac sacros petit<br>
cornu ministros; uiscera effugiunt manum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">380</span><br>
neque ista, quae te pepulit, armenti grauis<br>
uox est nec usquam territi resonant greges:<br>
immugit aris ignis et trepidant foci.<br>
<b>Oe.</B> Quid ista sacri signa terrifici ferant,<br>
exprome; uoces aure non timida hauriam:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">385</span><br>
solent suprema facere securos mala.<br>
<b>Ti.</B> His inuidebis quibus opem quaeris malis.<br>
<b>Oe.</B> Memora quod unum scire caelicolae uolunt,<br>
contaminarit rege quis caeso manus.<br>
<b>Ti.</B> Nec alta caeli quae leui pinna secant&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">390</span><br>
nec fibra uiuis rapta pectoribus potest<br>
ciere nomen; alia temptanda est uia:<br>
ipse euocandus noctis aeternae plagis,<br>
emissus Erebo ut caedis auctorem indicet.<br>
reseranda tellus, Ditis implacabile&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">395</span><br>
numen precandum, populus infernae Stygis<br>
huc extrahendus: ede cui mandes sacrum;<br>
nam te, penes quem summa regnorum, nefas<br>
inuisere umbras. <b>Oe.</B> Te, Creo, hic poscit labor,<br>
ad quem secundum regna respiciunt mea.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">400</span><br>
<b>Ti.</B> Dum nos profundae claustra laxamus Stygis,<br>
populare Bacchi laudibus carmen sonet.<br>
<b>Chorvs</B> Effusam redimite comam nutante corymbo,<br>
mollia Nysaeis armatus bracchia thyrsis,<br>
lucidum caeli decus. huc ades&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">405</span><br>
uotis, quae tibi nobiles<br>
Thebae, Bacche, tuae<br>
palmis supplicibus ferunt.<br>
huc aduerte fauens uirgineum caput,<br>
uultu sidereo discute nubila<br>
et tristes Erebi minas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">410</span><br>
auidumque fatum.<br>
Te decet cingi comam floribus uernis,<br>
te caput Tyria cohibere mitra<br>
hederaue mollem<br>
bacifera religare frontem,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">415</span><br>
spargere effusos sine lege crines,<br>
rursus adducto reuocare nodo,<br>
qualis iratam metuens nouercam<br>
creueras falsos imitatus artus,<br>
crine flauenti simulata uirgo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">420</span><br>
lutea uestem retinente zona:<br>
inde tam molles placuere cultus<br>
et sinus laxi fluidumque syrma.<br>
Vidit aurato residere curru<br>
ueste cum longa regere et leones&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">425</span><br>
omnis Eoae plaga uasta terrae,<br>
qui bibit Gangen niueumque quisquis<br>
&nbsp;&nbsp;&nbsp;&nbsp;&nbsp;&nbsp;frangit Araxen.<br>
Te senior turpi sequitur Silenus asello,<br>
turgida pampineis redimitus tempora sertis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">430</span><br>
condita lasciui deducunt orgia mystae.<br>
Te Bassaridum comitata cohors<br>
nunc Edono pede pulsauit<br>
&nbsp;&nbsp;&nbsp;&nbsp;&nbsp;&nbsp;sola Pangaeo,<br>
nunc Threicio uertice Pindi;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">435</span><br>
nunc Cadmeas inter matres<br>
&nbsp;&nbsp;&nbsp;&nbsp;&nbsp;&nbsp;impia maenas<br>
comes Ogygio uenit Iaccho,<br>
nebride sacra praecincta latus.<br>
Tibi commotae pectora matres<br>
&nbsp;&nbsp;&nbsp;&nbsp;&nbsp;&nbsp;fudere comam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">440</span><br>
thyrsumque leuem uibrante manu<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;* * *&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">441a</span><br>
iam post laceros Pentheos artus<br>
thyades oestro membra remissae<br>
uelut ignotum uidere nefas.<br>
Ponti regna tenet nitidi matertera Bacchi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">445</span><br>
Nereidumque choris Cadmeia cingitur Ino;<br>
ius habet in fluctus magni puer aduena ponti,<br>
cognatus Bacchi, numen non uile Palaemon.<br>
Te Tyrrhena, puer, rapuit manus,<br>
et tumidum Nereus posuit mare,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">450</span><br>
caerula cum pratis mutat freta:<br>
hinc uerno platanus folio uiret<br>
et Phoebo laurus carum nemus;<br>
garrula per ramos auis obstrepit;<br>
uiuaces hederas remus tenet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">455</span><br>
summa ligat uitis carchesia.<br>
Idaeus prora fremuit leo,<br>
tigris puppe sedet Gangetica.<br>
Tum pirata freto pauidus natat,<br>
et noua demersos facies habet:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">460</span><br>
bracchia prima cadunt praedonibus<br>
inlisumque utero pectus coit,<br>
paruula dependet lateri manus,<br>
et dorso fluctum curuo subit,<br>
lunata scindit cauda mare:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">465</span><br>
et sequitur curuus fugientia<br>
&nbsp;&nbsp;&nbsp;&nbsp;&nbsp;&nbsp;carbasa delphin.<br>
Diuite Pactolos uexit te Lydius unda,<br>
aurea torrenti deducens flumina ripa;<br>
laxauit uictos arcus Geticasque sagittas<br>
lactea Massagetes qui pocula sanguine miscet;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">470</span><br>
regna securigeri Bacchum sensere Lycurgi,<br>
sensere terrae ~Zalacum feroces<br>
et quos uicinus Boreas ferit<br>
arua mutantes quasque Maeotis<br>
alluit gentes frigido fluctu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">475</span><br>
quasque despectat uertice e summo<br>
sidus Arcadium geminumque plaustrum.<br>
Ille dispersos domuit Gelonos,<br>
arma detraxit trucibus puellis:<br>
ore deiecto petiere terram&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">480</span><br>
Thermodontiacae cateruae,<br>
positisque tandem leuibus sagittis<br>
&nbsp;&nbsp;&nbsp;&nbsp;&nbsp;&nbsp;Maenades factae.<br>
Sacer Cithaeron sanguine undauit<br>
Ophioniaque caede;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">485</span><br>
Proetides siluas petiere, et Argos<br>
praesente Bacchum coluit nouerca.<br>
&nbsp;&nbsp;&nbsp;&nbsp;&nbsp;&nbsp;Naxos Aegaeo redimita ponto<br>
tradidit thalamis uirginem relictam<br>
meliore pensans damna marito:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">490</span><br>
pumice ex sicco<br>
fluxit Nyctelius latex;<br>
garruli gramen secuere riui,<br>
conbibit dulces humus alta sucos<br>
niueique lactis candidos fontes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">495</span><br>
et mixta odoro Lesbia cum thymo.<br>
Ducitur magno noua nupta caelo:<br>
sollemne Phoebus<br>
carmen infusis humero capillis<br>
cantat et geminus Cupido&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">500</span><br>
&nbsp;&nbsp;&nbsp;&nbsp;&nbsp;&nbsp;concutit taedas;<br>
telum deposuit Iuppiter igneum<br>
conditque Baccho ueniente fulmen.<br>
Lucida dum current annosi sidera mundi,<br>
Oceanus clausum dum fluctibus ambiet orbem<br>
Lunaque dimissos dum plena recolliget ignes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">505</span><br>
dum matutinos praedicet Lucifer ortus<br>
altaque caeruleum dum Nerea nesciet Arctos,<br>
candida formosi uenerabimur ora Lyaei.<br>
&nbsp;&nbsp;&nbsp;&nbsp;&nbsp;&nbsp;<b>Oedipvs</B> Etsi ipse uultus flebiles praefert notas,<br>
exprome cuius capite placemus deos.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">510</span><br>
<b>Creo</B> Fari iubes tacere quae suadet metus.<br>
<b>Oe.</B> Si te ruentes non satis Thebae mouent,<br>
at sceptra moueant lapsa cognatae domus.<br>
<b>Cr.</B> Nescisse cupies nosse quae nimium expetis.<br>
<b>Oe.</B> Iners malorum remedium ignorantia est.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">515</span><br>
itane et salutis publicae indicium obrues?<br>
<b>Cr.</B> Vbi turpis est medicina, sanari piget.<br>
<b>Oe.</B> Audita fare, uel malo domitus graui<br>
quid arma possint regis irati scies.<br>
<b>Cr.</B> Odere reges dicta quae dici iubent.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">520</span><br>
<b>Oe.</B> Mitteris Erebo uile pro cunctis caput,<br>
arcana sacri uoce ni retegis tua.<br>
<b>Cr.</B> Tacere liceat. ulla libertas minor<br>
a rege petitur? <b>Oe.</B> Saepe uel lingua magis<br>
regi atque regno muta libertas obest.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">525</span><br>
<b>Cr.</B> Vbi non licet tacere, quid cuiquam licet?<br>
<b>Oe.</B> Imperia soluit qui tacet iussus loqui.<br>
<b>Cr.</B> Coacta uerba placidus accipias precor.<br>
<b>Oe.</B> Vlline poena uocis expressae fuit?<br>
<b>Cr.</B> Est procul ab urbe lucus ilicibus niger&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">530</span><br>
Dircaea circa uallis inriguae loca.<br>
cupressus altis exerens siluis caput<br>
uirente semper alligat trunco nemus,<br>
curuosque tendit quercus et putres situ<br>
annosa ramos: huius abrupit latus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">535</span><br>
edax uetustas; illa, iam fessa cadens<br>
radice, fulta pendet aliena trabe.<br>
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;* * *&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">537a</span><br>
amara bacas laurus et tiliae leues&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">537b</span><br>
et Paphia myrtus et per immensum mare&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">537c</span><br>
motura remos alnus et Phoebo obuia&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">540</span><br>
enode Zephyris pinus opponens latus.<br>
medio stat ingens arbor atque umbra graui<br>
siluas minores urguet et magno ambitu<br>
diffusa ramos una defendit nemus.<br>
tristis sub illa, lucis et Phoebi inscius,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">545</span><br>
restagnat umor frigore aeterno rigens;<br>
limosa pigrum circumit fontem palus.<br>
&nbsp;&nbsp;&nbsp;&nbsp;&nbsp;&nbsp;Huc ut sacerdos intulit senior gradum,<br>
haut est moratus: * * * *<br>
* * * praestitit noctem locus.<br>
tum effossa tellus, et super rapti rogis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">550</span><br>
iaciuntur ignes. ipse funesto integit<br>
uates amictu corpus et frondem quatit;<br>
squalente cultu maestus ingreditur senex,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">554</span><br>
lugubris imos palla perfundit pedes, &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">553</span><br>
mortifera canam taxus adstringit comam.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">555</span><br>
nigro bidentes uellere atque atrae boues<br>
antro trahuntur. flamma praedatur dapes<br>
uiuumque trepidat igne ferali pecus.<br>
&nbsp;&nbsp;&nbsp;&nbsp;&nbsp;&nbsp;Vocat inde manes teque qui manes regis<br>
et obsidentem claustra Lethaei lacus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">560</span><br>
carmenque magicum uoluit et rabido minax<br>
decantat ore quidquid aut placat leues<br>
aut cogit umbras; sanguinem libat focis<br>
solidasque pecudes urit et multo specum<br>
saturat cruore; libat et niueum insuper&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">565</span><br>
lactis liquorem, fundit et Bacchum manu<br>
laeua canitque rursus ac terram intuens<br>
grauiore manes uoce et attonita citat.<br>
latrauit Hecates turba; ter ualles cauae<br>
sonuere maestum, tota succusso solo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">570</span><br>
pulsata tellus. 'audior' uates ait,<br>
'rata uerba fudi: rumpitur caecum chaos<br>
iterque populis Ditis ad superos datur.'<br>
Subsedit omnis silua et erexit comas,<br>
duxere rimas robora et totum nemus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">575</span><br>
concussit horror, terra se retro dedit<br>
gemuitque penitus: siue temptari abditum<br>
Acheron profundum mente non aequa tulit,<br>
siue ipsa tellus, ut daret functis uiam,<br>
compage rupta sonuit, aut ira furens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">580</span><br>
triceps catenas Cerberus mouit graues.<br>
&nbsp;&nbsp;&nbsp;&nbsp;&nbsp;&nbsp;Subito dehiscit terra et immenso sinu<br>
laxata patuit&#151;ipse pallentes deos<br>
uidi inter umbras, ipse torpentes lacus<br>
noctemque ueram; gelidus in uenis stetit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">585</span><br>
haesitque sanguis. saeua prosiluit cohors<br>
et stetit in armis omne uipereum genus,<br>
fratrum cateruae dente Dircaeo satae.<br>
tum torua Erinys sonuit et caecus Furor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">590</span><br>
Horrorque et una quidquid aeternae creant<br>
celantque tenebrae: Luctus auellens comam<br>
aegreque lassum sustinens Morbus caput,<br>
grauis Senectus sibimet et pendens Metus<br>
auidumque populi Pestis Ogygii malum&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">589</span><br>
nos liquit animus; ipsa quae ritus senis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">595</span><br>
artesque norat stupuit. Intrepidus parens<br>
audaxque damno conuocat Ditis feri<br>
exsangue uulgus: ilico, ut nebulae leues,<br>
uolitant et auras libero caelo trahunt.<br>
non tot caducas educat frondes Eryx&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">600</span><br>
nec uere flores Hybla tot medio creat,<br>
cum examen arto nectitur densum globo,<br>
fluctusque non tot frangit Ionium mare,<br>
nec tanta gelidi Strymonis fugiens minas<br>
permutat hiemes ales et caelum secans&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">605</span><br>
tepente Nilo pensat Arctoas niues,<br>
quot ille populos uatis eduxit sonus.<br>
&nbsp;&nbsp;&nbsp;&nbsp;&nbsp;&nbsp;Pauide latebras nemoris umbrosi petunt<br>
animae trementes: primus emergit solo,<br>
dextra ferocem cornibus taurum premens,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">610</span><br>
Zethus, manuque sustinet laeua chelyn<br>
qui saxa dulci traxit Amphion sono,<br>
interque natos Tantalis tandem suos<br>
tuto superba fert caput fastu graue<br>
et numerat umbras. peior hac genetrix adest &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">615</span><br>
furibunda Agaue, tota quam sequitur manus<br>
partita regem: sequitur et Bacchas lacer<br>
Pentheus tenetque saeuus etiamnunc minas.<br>
&nbsp;&nbsp;&nbsp;&nbsp;&nbsp;&nbsp;Tandem uocatus saepe pudibundum extulit<br>
caput atque ab omni dissidet turba procul&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">620</span><br>
celatque semet (instat et Stygias preces<br>
geminat sacerdos, donec in apertum efferat<br>
uultus opertos) Laius&#151;fari horreo:<br>
stetit per artus sanguine effuso horridus,<br>
paedore foedo squalidam obtentus comam,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">625</span><br>
et ore rabido fatur: 'O Cadmi effera,<br>
cruore semper laeta cognato domus,<br>
uibrate thyrsos, enthea gnatos manu<br>
lacerate potius&#151;maximum Thebis scelus<br>
maternus amor est. patria, non ira deum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">630</span><br>
sed scelere raperis: non graui flatu tibi<br>
luctificus Auster nec parum pluuio aethere<br>
satiata tellus halitu sicco nocet,<br>
sed rex cruentus, pretia qui saeuae necis<br>
sceptra et nefandos occupat thalamos patris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">635</span><br>
[inuisa proles: sed tamen peior parens<br>
quam gnatus, utero rursus infausto grauis]<br>
egitque in ortus semet et matri impios<br>
fetus regessit, quique uix mos est feris,<br>
fratres sibi ipse genuit&#151;implicitum malum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">640</span><br>
magisque monstrum Sphinge perplexum sua.<br>
Te, te cruenta sceptra qui dextra geris,<br>
te pater inultus urbe cum tota petam<br>
et mecum Erinyn pronubam thalami traham,<br>
traham sonantis uerbera, incestam domum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">645</span><br>
uertam et penates impio Marte obteram.<br>
Proinde pulsum finibus regem ocius<br>
agite exulem quocumque; funesto gradu<br>
solum relinquat: uere florifero uirens<br>
reparabit herbas; spiritus puros dabit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">650</span><br>
uitalis aura, ueniet et siluis decor;<br>
Letum Luesque, Mors Labor Tabes Dolor,<br>
comitatus illo dignus, excedent simul;<br>
et ipse rapidis gressibus sedes uolet<br>
effugere nostras, sed graues pedibus moras&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">655</span><br>
addam et tenebo: reptet incertus uiae,<br>
baculo senili triste praetemptans iter:<br>
eripite terras, auferam caelum pater.'<br>
<b>Oe.</B> Et ossa et artus gelidus inuasit tremor:<br>
quidquid timebam facere fecisse arguor&#151;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">660</span><br>
tori iugalis abnuit Merope nefas<br>
sociata Polybo; sospes absoluit manus<br>
Polybus meas: uterque defendit parens<br>
caedem stuprumque. quis locus culpae est super?<br>
multo ante Thebae Laium amissum gemunt,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">665</span><br>
Boeota gressu quam meo tetigi loca.<br>
falsusne senior an deus Thebis grauis?<br>
&nbsp;&nbsp;&nbsp;&nbsp;&nbsp;&nbsp;Iam iam tenemus callidi socios doli:<br>
mentitur ista praeferens fraudi deos<br>
uates, tibique sceptra despondet mea.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">670</span><br>
<b>Cr.</B> Egone ut sororem regia expelli uelim?<br>
si me fides sacrata cognati laris<br>
non contineret in meo certum statu,<br>
tamen ipsa me fortuna terreret nimis<br>
sollicita semper. liceat hoc tuto tibi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">675</span><br>
exuere pondus nec recedentem opprimat:<br>
iam te minore tutior pones loco.<br>
<b>Oe.</B> Hortaris etiam, sponte deponam ut mea<br>
tam grauia regna? <b>Cr.</B> Suadeam hoc illis ego,<br>
in utrumque quis est liber etiamnunc status:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">680</span><br>
tibi iam necesse est ferre fortunam tuam.<br>
<b>Oe.</B> Certissima est regnare cupienti uia<br>
laudare modica et otium ac somnum loqui;<br>
ab inquieto saepe simulatur quies.<br>
<b>Cr.</B> Parumne me tam longa defendit fides?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">685</span><br>
<b>Oe.</B> Aditum nocendi perfido praestat fides.<br>
<b>Cr.</B> Solutus onere regio regni bonis<br>
fruor domusque ciuium coetu uiget,<br>
nec ulla uicibus surgit alternis dies<br>
qua non propinqui munera ad nostros lares&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">690</span><br>
sceptri redundent; cultus, opulentae dapes,<br>
donata multis gratia nostra salus:<br>
quid tam beatae desse fortunae rear?<br>
<b>Oe.</B> Quod dest: secunda non habent umquam modum.<br>
<b>Cr.</B> Incognita igitur ut nocens causa cadam?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">695</span><br>
<b>Oe.</B> Num ratio uobis reddita est uitae meae?<br>
num audita causa est nostra Tiresiae? tamen<br>
sontes uidemur. facitis exemplum: sequor.<br>
<b>Cr.</B> Quid si innocens sum? <b>Oe.</B> Dubia pro certis solent<br>
timere reges. <b>Cr.</B> Qui pauet uanos metus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">700</span><br>
ueros meretur. <b>Oe.</B> Quisquis in culpa fuit,<br>
dimissus odit: omne quod dubium est cadat.<br>
<b>Cr.</B> Sic odia fiunt. <b>Oe.</B> Odia qui nimium timet<br>
regnare nescit: regna custodit metus.<br>
<b>Cr.</B> Qui sceptra duro saeuus imperio gerit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">705</span><br>
timet timentis: metus in auctorem redit.<br>
<b>Oe.</B> Seruate sontem saxeo inclusum specu.<br>
ipse ad penates regios referam gradum.<br>
&nbsp;&nbsp;&nbsp;&nbsp;&nbsp;&nbsp;<b>Chorvs</B> Non tu tantis causa periclis,<br>
non haec Labdacidas petunt&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">710</span><br>
fata, sed ueteres deum<br>
irae secuntur: Castalium nemus<br>
umbram Sidonio praebuit hospiti<br>
lauitque Dirce Tyrios colonos,<br>
ut primum magni natus Agenoris,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">715</span><br>
fessus per orbem furta sequi Iouis,<br>
sub nostra pauidus constitit arbore<br>
praedonem uenerans suum,<br>
monituque Phoebi<br>
iussus erranti comes ire uaccae,<br>
quam non flexerat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">720</span><br>
uomer aut tardi iuga curua plaustri,<br>
deseruit fugas nomenque genti<br>
inauspicata de boue tradidit.<br>
&nbsp;&nbsp;&nbsp;&nbsp;&nbsp;&nbsp;Tempore ex illo noua monstra semper<br>
protulit tellus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">725</span><br>
aut anguis imis uallibus editus<br>
annosa circa robora sibilat<br>
superatque pinus,<br>
supra Chaonias celsior arbores<br>
erexit caeruleum caput,<br>
cum maiore sui parte recumberet;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">730</span><br>
aut feta tellus impio partu<br>
effudit arma:<br>
sonuit reflexo classicum cornu<br>
lituusque adunco stridulos cantus<br>
elisit aere<br>
&nbsp;&nbsp;&nbsp;&nbsp;&nbsp;&nbsp;*&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">734a</span><br>
non ante linguas agiles et ora<br>
uocis ignotae clamore primum<br>
hostico experti.<br>
&nbsp;&nbsp;&nbsp;&nbsp;&nbsp;&nbsp;Agmina campos cognata tenent,<br>
dignaque iacto semine proles<br>
uno aetatem permensa die&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">740</span><br>
post Luciferi nata meatus<br>
ante Hesperios occidit ortus.<br>
horret tantis aduena monstris<br>
populique timet bella recentis,<br>
donec cecidit saeua iuuentus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">745</span><br>
genetrixque suo reddi gremio<br>
modo productos uidit alumnos&#151;<br>
hac transierit ciuile nefas!<br>
illa Herculeae norint Thebae<br>
&nbsp;&nbsp;&nbsp;&nbsp;&nbsp;&nbsp;proelia fratrum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">750</span><br>
&nbsp;&nbsp;&nbsp;&nbsp;&nbsp;&nbsp;Quid? Cadmei fata nepotis,<br>
cum uiuacis cornua cerui<br>
frontem ramis texere nouis<br>
dominumque canes egere suum?<br>
praeceps siluas montesque fugit &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">755</span><br>
citus Actaeon agilique magis<br>
pede per saltus ac saxa uagus<br>
metuit motas zephyris plumas<br>
et quae posuit retia uitat&#151;<br>
donec placidi fontis in unda&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">760</span><br>
cornua uidit uultusque feros,<br>
ubi uirgineos fouerat artus<br>
nimium saeui diua pudoris.<br>
&nbsp;&nbsp;&nbsp;&nbsp;&nbsp;&nbsp;<b>Oedipvs</B> Curas reuoluit animus et repetit metus.<br>
obisse nostro Laium scelere autumant&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">765</span><br>
superi inferique, sed animus contra innocens<br>
sibique melius quam deis notus negat.<br>
redit memoria tenue per uestigium,<br>
cecidisse nostri stipitis pulsu obuium<br>
datumque Diti, cum prior iuuenem senex&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">770</span><br>
curru superbus pelleret, Thebis procul<br>
Phocaea trifidas regio qua scindit uias.<br>
&nbsp;&nbsp;&nbsp;&nbsp;&nbsp;&nbsp;Vnanima coniunx, explica errores, precor:<br>
quae spatia moriens Laius uitae tulit?<br>
primone in aeuo uiridis an fracto occidit?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">775</span><br>
<b>Iocasta</B> Inter senem iuuenemque, sed propior seni.<br>
<b>Oe.</B> Frequensne turba regium cinxit latus?<br>
<b>Ioc.</B> Plures fefellit error ancipitis uiae,<br>
paucos fidelis curribus iunxit labor.<br>
<b>Oe.</B> Aliquisne cecidit regio fato comes?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">780</span><br>
<b>Ioc.</B> Vnum fides uirtusque consortem addidit.<br>
<b>Oe.</B> Teneo nocentem: conuenit numerus, locus&#151;<br>
sed tempus adde. <b>Ioc.</B> Decima iam metitur seges.<br>
&nbsp;&nbsp;&nbsp;&nbsp;&nbsp;&nbsp;<b>Senex Corinthivs</B> Corinthius te populus in regnum uocat<br>
patrium: quietem Polybus aeternam obtinet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">785</span><br>
<b>Oe.</B> Vt undique in me saeua Fortuna irruit!<br>
edissere agedum, quo cadat fato parens.<br>
<b>Sen.</B> Animam senilem mollis exsoluit sopor.<br>
<b>Oe.</B> Genitor sine ulla caede defunctus iacet:<br>
testor, licet iam tollere ad caelum pie&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">790</span><br>
puras nec ulla scelera metuentes manus.<br>
Sed pars magis metuenda fatorum manet.<br>
<b>Sen.</B> Omnem paterna regna discutient metum.<br>
<b>Oe.</B> Repetam paterna regna; sed matrem horreo.<br>
<b>Sen.</B> Metuis parentem, quae tuum reditum expetens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">795</span><br>
sollicita pendet? <b>Oe.</B> Ipsa me pietas fugat.<br>
<b>Sen.</B> Viduam relinques? <b>Oe.</B> Tangis en ipsos metus.<br>
<b>Sen.</B> Effare mersus quis premat mentem timor;<br>
praestare tacitam regibus soleo fidem.<br>
<b>Oe.</B> Conubia matris Delphico monitu tremo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">800</span><br>
<b>Sen.</B> Timere uana desine et turpes metus<br>
depone. Merope uera non fuerat parens.<br>
<b>Oe.</B> Quod subditiui praemium gnati petit?<br>
<b>Sen.</B> Regum superbam liberi astringunt fidem.<br>
<b>Oe.</B> Secreta thalami fare quo excipias modo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">805</span><br>
<b>Sen.</B> Hae te parenti paruulum tradunt manus.<br>
<b>Oe.</B> Tu me parenti tradis; at quis me tibi?<br>
<b>Sen.</B> Pastor niuoso sub Cithaeronis iugo.<br>
<b>Oe.</B> In illa temet nemora quis casus tulit?<br>
<b>Sen.</B> Illo sequebar monte cornigeros greges.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">810</span><br>
<b>Oe.</B> Nunc adice certas corporis nostri notas.<br>
<b>Sen.</B> Forata ferro gesseras uestigia,<br>
tumore nactus nomen ac uitio pedum.<br>
<b>Oe.</B> Quis fuerit ille qui meum dono dedit<br>
corpus requiro. <b>Sen.</B> Regios pauit greges;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">815</span><br>
minor sub illo turba pastorum fuit.<br>
<b>Oe.</B> Eloquere nomen. <b>Sen.</B> Prima languescit senum<br>
memoria longo lassa sublabens situ.<br>
<b>Oe.</B> Potesne facie noscere ac uultu uirum?<br>
<b>Sen.</B> Fortasse noscam: saepe iam spatio obrutam&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">820</span><br>
leuis exoletam memoriam reuocat nota.<br>
<b>Oe.</B> Ad sacra et aras omne compulsum pecus<br>
duces sequuntur: ite, propere accersite,<br>
famuli, penes quem summa consistit gregum.<br>
<b>Ioc.</B> Siue ista ratio siue fortuna occulit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">825</span><br>
latere semper patere quod latuit diu:<br>
saepe eruentis ueritas patuit malo.<br>
<b>Oe.</B> Malum timeri maius his aliquod potest?<br>
<b>Ioc.</B> Magnum esse magna mole quod petitur scias:<br>
concurrit illinc publica, hinc regis salus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">830</span><br>
utrimque paria; contine medias manus:<br>
ut nil lacessas, ipsa se fata explicant.<br>
<b>Oe.</B> Non expedit concutere felicem statum:<br>
tuto mouetur quidquid extremo in loco est.<br>
<b>Ioc.</B> Nobilius aliquid genere regali appetis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">835</span><br>
ne te parentis pigeat inuenti uide.<br>
<b>Oe.</B> Vel paenitendi sanguinis quaeram fidem:<br>
sic nosse certum est.&#151;Ecce grandaeuus senex,<br>
arbitria sub quo regii fuerant gregis,<br>
Phorbas. refersne nomen aut uultum senis?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">840</span><br>
<b>Sen.</B> Adridet animo forma; nec notus satis,<br>
nec rursus iste uultus ignotus mihi.<br>
<b>Oe.</B> Regnum optinente Laio famulus greges<br>
agitasti opimos sub Cithaeronis plaga?<br>
&nbsp;&nbsp;&nbsp;&nbsp;&nbsp;&nbsp;<b>Phorbas</B> Laetus Cithaeron pabulo semper nouo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">845</span><br>
aestiua nostro prata summittit gregi.<br>
<b>Sen.</B> Noscisne memet? <b>Ph.</B> Dubitat anceps memoria.<br>
<b>Oe.</B> Huic aliquis a te traditur quondam puer?<br>
effare. dubitas? cur genas mutat color?<br>
quid uerba quaeris? ueritas odit moras.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">850</span><br>
<b>Ph.</B> Obducta longo temporum tractu moues.<br>
<b>Oe.</B> Fatere, ne te cogat ad uerum dolor.<br>
<b>Ph.</B> Inutile isti munus infantem dedi:<br>
non potuit ille luce, non caelo frui.<br>
<b>Sen.</B> Procul sit omen; uiuit et uiuat precor.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">855</span><br>
<b>Oe.</B> Superesse quare traditum infantem negas?<br>
<b>Ph.</B> Ferrum per ambos tenue transactum pedes<br>
ligabat artus, uulneri innatus tumor<br>
puerile foeda corpus urebat lue.<br>
<b>Oe.</B> Quid quaeris ultra? fata iam accedunt prope.&#151; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">860</span><br>
quis fuerit infans edoce. <b>Ph.</B> Prohibet fides.<br>
<b>Oe.</B> Huc aliquis ignem! flamma iam excutiet fidem.<br>
<b>Ph.</B> Per tam cruentas uera quaerentur uias?<br>
ignosce quaeso. <b>Oe.</B> Si ferus uideor tibi<br>
et impotens, parata uindicta in manu est:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">865</span><br>
dic uera: quisnam? quoue generatus patre?<br>
qua matre genitus? <b>Ph.</B> Coniuge est genitus tua.<br>
<b>Oe.</B> Dehisce, tellus, tuque tenebrarum potens,<br>
in Tartara ima, rector umbrarum, rape<br>
retro reuersas generis ac stirpis uices.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">870</span><br>
congerite, ciues, saxa in infandum caput,<br>
mactate telis: me petat ferro parens,<br>
me gnatus, in me coniuges arment manus<br>
fratresque, et aeger populus ereptos rogis<br>
iaculetur ignes. saeculi crimen uagor,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">875</span><br>
odium deorum, iuris exitium sacri,<br>
qua luce primum spiritus hausi rudes<br>
iam morte dignus. redde nunc animos pares,<br>
nunc aliquid aude sceleribus dignum tuis.&#151;<br>
i, perge, propero regiam gressu pete:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">880</span><br>
gratare matri liberis auctam domum.<br>
&nbsp;&nbsp;&nbsp;&nbsp;&nbsp;&nbsp;<b>Chorvs</B> Fata si liceat mihi<br>
fingere arbitrio meo,<br>
temperem Zephyro leui<br>
uela, ne pressae graui&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">885</span><br>
spiritu antennae tremant:<br>
lenis et modice fluens<br>
aura nec uergens latus<br>
ducat intrepidam ratem;<br>
tuta me media uehat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">890</span><br>
uita decurrens uia.<br>
&nbsp;&nbsp;&nbsp;&nbsp;&nbsp;&nbsp;Gnosium regem timens<br>
astra dum demens petit<br>
artibus fisus nouis<br>
certat et ueras aues&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">895</span><br>
uincere ac falsis nimis<br>
imperat pinnis puer,<br>
nomen eripuit freto.<br>
Callidus medium senex<br>
Daedalus librans iter&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">900</span><br>
nube sub media stetit<br>
alitem expectans suum<br>
(qualis accipitris minas<br>
fugit et sparsos metu<br>
conligit fetus auis),&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">905</span><br>
donec in ponto manus<br>
mouit implicitas puer.<br>
[comes audacis uiae]<br>
quidquid excessit modum<br>
pendet instabili loco.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">910</span><br>
&nbsp;&nbsp;&nbsp;&nbsp;&nbsp;&nbsp;Sed quid hoc? postes sonant,<br>
maestus et famulus manu<br>
regius quassat caput.&#151;<br>
Ede quid portes noui.<br>
&nbsp;&nbsp;&nbsp;&nbsp;&nbsp;&nbsp;<b>Nvntivs</B> Praedicta postquam fata et infandum genus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">915</span><br>
deprendit ac se scelere conuictum Oedipus<br>
damnauit ipse, regiam infestus petens<br>
inuisa propero tecta penetrauit gradu,<br>
qualis per arua Libycus insanit leo,<br>
fuluam minaci fronte concutiens iubam;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">920</span><br>
uultus furore toruus atque oculi truces,<br>
gemitus et altum murmur, et gelidus uolat<br>
sudor per artus, spumat et uoluit minas<br>
ac mersus alte magnus exundat dolor.<br>
secum ipse saeuus grande nescioquid parat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">925</span><br>
suisque fatis simile. 'quid poenas moror?'<br>
ait 'hoc scelestum pectus aut ferro petat<br>
aut feruido aliquis igne uel saxo domet.<br>
quae tigris aut quae saeua uisceribus meis<br>
incurret ales? ipse tu scelerum capax,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">930</span><br>
sacer Cithaeron, uel feras in me tuis<br>
emitte siluis, mitte uel rabidos canes&#151;<br>
nunc redde Agauen. anime, quid mortem times?<br>
mors innocentem sola Fortunae eripit.'<br>
&nbsp;&nbsp;&nbsp;&nbsp;&nbsp;&nbsp;Haec fatus aptat impiam capulo manum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">935</span><br>
ensemque ducit. 'itane? tam magnis breues<br>
poenas sceleribus soluis atque uno omnia<br>
pensabis ictu? moreris: hoc patri sat est;<br>
quid deinde matri, quid male in lucem editis<br>
gnatis, quid ipsi, quae tuum magna luit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">940</span><br>
scelus ruina, flebili patriae dabis?<br>
soluendo non es: illa quae leges ratas<br>
Natura in uno uertit Oedipoda, nouos<br>
commenta partus, supplicis eadem meis<br>
nouetur. iterum uiuere atque iterum mori&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">945</span><br>
liceat, renasci semper ut totiens noua<br>
supplicia pendas&#151;utere ingenio, miser:<br>
quod saepe fieri non potest fiat diu;<br>
mors eligatur longa. quaeratur uia<br>
qua nec sepultis mixtus et uiuis tamen&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">950</span><br>
exemptus erres: morere, sed citra patrem.<br>
cunctaris, anime? subitus en uultus grauat<br>
profusus imber ac rigat fletu genas&#151;<br>
et flere satis est? hactenus fundent leuem<br>
oculi liquorem? sedibus pulsi suis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">955</span><br>
lacrimas sequantur: hi maritales statim<br>
fodiantur oculi.' Dixit atque ira furit:<br>
ardent minaces igne truculento genae<br>
oculique uix se sedibus retinent suis;<br>
uiolentus audax uultus, iratus ferox&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">960</span><br>
iamiam eruentis; gemuit et dirum fremens<br>
manus in ora torsit. at contra truces<br>
oculi steterunt et suam intenti manum<br>
ultro insecuntur, uulneri occurrunt suo.<br>
scrutatur auidus manibus uncis lumina,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">965</span><br>
radice ab ima funditus uulsos simul<br>
euoluit orbes; haeret in uacuo manus<br>
et fixa penitus unguibus lacerat cauos<br>
alte recessus luminum et inanes sinus<br>
saeuitque frustra plusque quam satis est furit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">970</span><br>
tantum est periclum lucis? attollit caput<br>
cauisque lustrans orbibus caeli plagas<br>
noctem experitur. quidquid effossis male<br>
dependet oculis rumpit, et uictor deos<br>
conclamat omnis: 'parcite en patriae, precor:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">975</span><br>
iam iusta feci, debitas poenas tuli;<br>
inuenta thalamis digna nox tandem meis.'<br>
rigat ora foedus imber et lacerum caput<br>
largum reuulsis sanguinem uenis uomit.<br>
&nbsp;&nbsp;&nbsp;&nbsp;&nbsp;&nbsp;<b>Chorvs</B> Fatis agimur: cedite fatis;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">980</span><br>
non sollicitae possunt curae<br>
mutare rati stamina fusi.<br>
quidquid patimur mortale genus,<br>
quidquid facimus uenit ex alto,<br>
seruatque suae decreta colus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">985</span><br>
Lachesis dura reuoluta manu.<br>
omnia certo tramite uadunt<br>
primusque dies dedit extremum:<br>
non illa deo uertisse licet,<br>
quae nexa suis currunt causis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">990</span><br>
it cuique ratus prece non ulla<br>
&nbsp;&nbsp;&nbsp;&nbsp;&nbsp;&nbsp;mobilis ordo:<br>
multis ipsum metuisse nocet,<br>
multi ad fatum uenere suum<br>
&nbsp;&nbsp;&nbsp;&nbsp;&nbsp;&nbsp;dum fata timent.<br>
&nbsp;&nbsp;&nbsp;&nbsp;&nbsp;&nbsp;Sonuere fores atque ipse suum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">995</span><br>
duce non ullo molitur iter<br>
&nbsp;&nbsp;&nbsp;&nbsp;&nbsp;&nbsp;luminis orbus.<br>
&nbsp;&nbsp;&nbsp;&nbsp;&nbsp;&nbsp;<b>Oedipvs</B> Bene habet, peractum est: iusta persolui patri.<br>
iuuant tenebrae. quis deus tandem mihi<br>
placatus atra nube perfundit caput?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1000</span><br>
quis scelera donat? conscium euasi diem.<br>
nil, parricida, dexterae debes tuae:<br>
lux te refugit. uultus Oedipodam hic decet.<br>
<b>Cho.</B> En ecce, rapido saeua prosiluit gradu<br>
Iocasta uaecors, qualis attonita et furens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1005</span><br>
Cadmea mater abstulit gnato caput<br>
sensitue raptum. dubitat afflictum alloqui,<br>
cupit pauetque. iam malis cessit pudor,<br>
sed haeret ore prima uox. <b>Iocasta</B> Quid te uocem?<br>
gnatumne? dubitas? gnatus es: gnatum pudet;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1010</span><br>
inuite loquere gnate&#151;quo auertis caput<br>
uacuosque uultus? <b>Oe.</B> Quis frui tenebris uetat?<br>
quis reddit oculos? matris, en matris sonus!<br>
perdidimus operam. congredi fas amplius<br>
haut est nefandos. diuidat uastum mare&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1015</span><br>
dirimatque tellus abdita et quisquis sub hoc<br>
in alia uersus sidera ac solem auium<br>
dependet orbis alterum ex nobis ferat.<br>
<b>Ioc.</B> Fati ista culpa est: nemo fit fato nocens.<br>
<b>Oe.</B> Iam parce uerbis, mater, et parce auribus:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1020</span><br>
per has reliquias corporis trunci precor,<br>
per inauspicatum sanguinis pignus mei,<br>
per omne nostri nominis fas ac nefas.<br>
<b>Ioc.</B> Quid, anime, torpes? socia cur scelerum dare<br>
poenas recusas? omne confusum perit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1025</span><br>
incesta, per te iuris humani decus:<br>
morere et nefastum spiritum ferro exige.<br>
non si ipse mundum concitans diuum sator<br>
corusca saeua tela iaculetur manu,<br>
umquam rependam sceleribus poenas pares&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1030</span><br>
mater nefanda. mors placet: mortis uia<br>
quaeratur.&#151;Agedum, commoda matri manum,<br>
si parricida es. restat hoc operi ultimum:<br>
rapiatur ensis; hoc iacet ferro meus<br>
coniunx&#151;quid illum nomine haud uero uocas?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1035</span><br>
socer est. utrumne pectori infigam meo<br>
telum an patenti conditum iugulo inprimam?<br>
eligere nescis uulnus: hunc, dextra, hunc pete<br>
uterum capacem, qui uirum et gnatos tulit.<br>
<b>Cho.</B> Iacet perempta. uulneri immoritur manus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1040</span><br>
ferrumque secum nimius eiecit cruor.<br>
<b>Oe.</B> Fatidice te, te praesidem ueri deum<br>
compello: solum debui fatis patrem;<br>
bis parricida plusque quam timui nocens<br>
matrem peremi: scelere confecta est meo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1045</span><br>
o Phoebe mendax, fata superaui impia.<br>
&nbsp;&nbsp;&nbsp;&nbsp;&nbsp;&nbsp;Pauitante gressu sequere fallentes uias;<br>
suspensa plantis efferens uestigia<br>
caecam tremente dextera noctem rege.<br>
ingredere praeceps, lubricos ponens gradus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1050</span><br>
i profuge uade&#151;siste, ne in matrem incidas.<br>
Quicumque fessi corpore et morbo graues<br>
semanima trahitis pectora, en fugio, exeo:<br>
releuate colla. mitior caeli status<br>
posterga sequitur: quisquis exilem iacens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1055</span><br>
animam retentat, uiuidos haustus leuis<br>
concipiat. ite, ferte depositis opem:<br>
mortifera mecum uitia terrarum extraho.<br>
Violenta Fata et horridus Morbi tremor,<br>
Maciesque et atra Pestis et rabidus Dolor,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1060</span><br>
mecum ite, mecum. ducibus his uti libet.
</P>

<p class=border></P>

<p>
<table border=0 cellspacing=15 cellpadding=0 align=CENTER> <tr><td><a href="/sen.html">Seneca the Younger</A><td><a href="/index.html">The Latin Library</A> <td><a href="/classics.html">The Classics Page</A> </TABLE>
</p>
</BODY> </HTML>