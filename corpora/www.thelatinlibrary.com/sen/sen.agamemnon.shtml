<html>
	<head>
		<title>
			Seneca: Agamemnon
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>

<body>

<p class=pagehead>L. ANNAEI SENECAE  AGAMEMNON
</p>

<p class=border></P>

<p>
<b>Thyestis Vmbra</B> Opaca linquens Ditis inferni loca,<br>
adsum profundo Tartari emissus specu,<br> 
incertus utras oderim sedes magis:<br> 
fugio Thyestes inferos, superos fugo.<br> 
En horret animus et pauor membra excutit:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">5</span><br>
uideo paternos, immo fraternos lares.<br> 
hoc est uetustum Pelopiae limen domus;<br> 
hinc auspicari regium capiti decus<br> 
mos est Pelasgis, hoc sedent alti toro<br> 
quibus superba sceptra gestantur manu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">10</span><br>
locus hic habendae curiae&#151;hic epulis locus. 
<br>&nbsp;&nbsp;&nbsp;&nbsp;&nbsp;&nbsp;Libet reuerti. nonne uel tristes lacus<br> 
incolere satius? nonne custodem Stygis<br> 
trigemina nigris colla iactantem iubis 
<br>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;* * * * *&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">14a</span><br>
ubi ille celeri corpus euinctus rotae<br> 
in se refertur, ubi per aduersum irritus<br> 
redeunte totiens luditur saxo labor,<br> 
ubi tondet ales auida fecundum iecur,<br> 
et inter undas feruida exustus siti<br> 
aquas fugaces ore decepto appetit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">20</span><br>
poenas daturus caelitum dapibus graues? 
<br>&nbsp;&nbsp;&nbsp;&nbsp;&nbsp;&nbsp;Sed ille nostrae pars quota est culpae senex?<br> 
reputemus omnes quos ob infandas manus<br> 
quaesitor urna Gnosius uersat reos:<br> 
uincam Thyestes sceleribus cunctos meis. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">25</span><br>
a fratre uincar? liberis plenus tribus<br> 
in me sepultis? uiscera exedi mea.<br> 
Nec hactenus Fortuna maculauit patrem,<br> 
sed maius aliud ausa commisso scelus<br> 
gnatae nefandos petere concubitus iubet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">30</span><br>
non pauidus hausi dicta, sed cepi nefas.<br> 
ergo ut per omnis liberos irem parens,<br> 
coacta fatis gnata fert utero graui<br> 
me patre dignum. uersa natura est retro:<br> 
auo parentem, pro nefas, patri uirum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">35</span><br>
gnatis nepotes miscui&#151;nocti diem. 
<br>&nbsp;&nbsp;&nbsp;&nbsp;&nbsp;&nbsp;Sed sera tandem respicit fessos malis<br> 
post fata demum sortis incertae fides:<br> 
rex ille regum, ductor Agamemnon ducum,<br> 
cuius secutae mille uexillum rates&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">40</span><br>
Iliaca uelis maria texerunt suis,<br> 
post decima Phoebi lustra deuicto Ilio<br> 
adest&#151;daturus coniugi iugulum suae.<br> 
Iam iam natabit sanguine alterno domus:<br> 
enses secures tela, diuisum graui&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">45</span><br>
ictu bipennis regium uideo caput;<br> 
iam scelera prope sunt, iam dolus caedes cruor&#151;<br> 
parantur epulae. causa natalis tui,<br> 
Aegisthe, uenit. quid pudor uultus grauat?<br> 
quid dextra dubio trepida consilio labat?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">50</span><br>
quid ipse temet consulis torques rogas,<br> 
an deceat hoc te? respice ad patrem: decet. 
<br>&nbsp;&nbsp;&nbsp;&nbsp;&nbsp;&nbsp;Sed cur repente noctis aestiuae uices<br> 
hiberna longa spatia producunt mora,<br> 
aut quid cadentes detinet stellas polo?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">55</span><br>
Phoebum moramur. redde iam mundo diem. 
<br>&nbsp;&nbsp;&nbsp;&nbsp;&nbsp;&nbsp;<b>[Chorvs]</B> O regnorum magnis fallax 
<br>&nbsp;&nbsp;&nbsp;&nbsp;&nbsp;&nbsp;Fortuna bonis,<br> 
in praecipiti dubioque locas 
<br>&nbsp;&nbsp;&nbsp;&nbsp;&nbsp;&nbsp;excelsa nimis.<br> 
Numquam placidam sceptra quietem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">60</span><br>
certumue sui tenuere diem:<br> 
alia ex aliis cura fatigat<br> 
uexatque animos noua tempestas.<br> 
non sic Libycis Syrtibus aequor<br> 
furit alternos uoluere fluctus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">65</span><br>
non Euxini turget ab imis 
<br>&nbsp;&nbsp;&nbsp;&nbsp;&nbsp;&nbsp;commota uadis<br> 
unda niuali uicina polo,<br> 
ubi caeruleis immunis aquis<br> 
lucida uersat plaustra Bootes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">70</span><br>
ut praecipites regum casus 
<br>&nbsp;&nbsp;&nbsp;&nbsp;&nbsp;&nbsp;Fortuna rotat.<br> 
metui cupiunt metuique timent,<br> 
non nox illis alma recessus 
<br>&nbsp;&nbsp;&nbsp;&nbsp;&nbsp;&nbsp;praebet tutos,<br> 
non curarum somnus domitor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">75</span>
<br>&nbsp;&nbsp;&nbsp;&nbsp;&nbsp;&nbsp;pectora soluit. 
<br>&nbsp;&nbsp;&nbsp;&nbsp;&nbsp;&nbsp;Quas non arces scelus alternum<br> 
dedit in praeceps? impia quas non<br> 
arma fatigant? iura pudorque<br> 
et coniugii sacrata fides&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">80</span><br>
fugiunt aulas; sequitur tristis<br> 
sanguinolenta Bellona manu<br> 
quaeque superbos urit Erinys,<br> 
nimias semper comitata domos,<br> 
quas in planum quaelibet hora&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">85</span>
<br>&nbsp;&nbsp;&nbsp;&nbsp;&nbsp;&nbsp;tulit ex alto.<br> 
Licet arma uacent cessentque doli,<br> 
sidunt ipso pondere magna<br> 
ceditque oneri fortuna suo:<br> 
uela secundis inflata Notis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">90</span><br>
uentos nimium timuere suos;<br> 
nubibus ipsis inserta caput<br> 
turris pluuio uapulat Austro,<br> 
densasque nemus spargens umbras<br> 
annosa uidet robora frangi;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">95</span><br>
feriunt celsos fulmina colles,<br> 
corpora morbis maiora patent,<br> 
et cum in pastus armenta uagos 
<br>&nbsp;&nbsp;&nbsp;&nbsp;&nbsp;&nbsp;uilia currant,<br> 
placet in uulnus maxima ceruix:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">100</span><br>
quidquid in altum Fortuna tulit, 
<br>&nbsp;&nbsp;&nbsp;&nbsp;&nbsp;&nbsp;ruitura leuat.<br> 
Modicis rebus longius aeuum est:<br> 
felix mediae quisquis turbae 
<br>&nbsp;&nbsp;&nbsp;&nbsp;&nbsp;&nbsp;sorte quietus<br> 
aura stringit litora tuta&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">105</span><br>
timidusque mari credere cumbam<br> 
remo terras propiore legit. 
<br>&nbsp;&nbsp;&nbsp;&nbsp;&nbsp;&nbsp;<b>[Clytemestra]</B> Quid, segnis anime, tuta consilia expetis?<br> 
quid fluctuaris? clausa iam melior uia est.<br> 
licuit pudicos coniugis quondam toros&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">110</span><br>
et sceptra casta uidua tutari fide;<br> 
periere mores ius decus pietas fides<br> 
et qui redire cum perit nescit pudor;<br> 
da frena et omnem prona nequitiam incita:<br> 
per scelera semper sceleribus tutum est iter.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">115</span><br>
Tecum ipsa nunc euolue femineos dolos,<br> 
quod ulla coniunx perfida atque impos sui<br> 
amore caeco, quod nouercales manus<br> 
ausae, quod ardens impia uirgo face<br> 
Phasiaca fugiens regna Thessalica trabe:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">120</span><br>
ferrum, uenena&#151;uel Mycenaeas domos<br> 
coniuncta socio profuge furtiua rate.<br> 
Quid timida loqueris furta et exilium et fugas?<br> 
soror ista fecit: te decet maius nefas. 
<br>&nbsp;&nbsp;&nbsp;&nbsp;&nbsp;&nbsp;<b>[Nvtrix]</B> Regina Danaum et inclitum Ledae genus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">125</span><br>
quid tacita uersas quidue consilii impotens<br> 
tumido feroces impetus animo geris?<br> 
licet ipsa sileas, totus in uultu est dolor.<br> 
proin quidquid est, da tempus ac spatium tibi:<br> 
quod ratio non quit, saepe sanauit mora.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">130</span><br>
<b>[Cl.]</B> Maiora cruciant quam ut moras possim pati;<br> 
flammae medullas et cor exurunt meum;<br> 
mixtus dolori subdidit stimulos timor;<br> 
inuidia pulsat pectus, hinc animum iugo<br> 
premit cupido turpis et uinci uetat; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">135</span><br>
et inter istas mentis obsessae faces<br> 
fessus quidem et deiectus et pessumdatus<br> 
pudor rebellat. fluctibus uariis agor,<br> 
ut, cum hinc profundum uentus, hinc aestus rapit,<br> 
incerta dubitat unda cui cedat malo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">140</span><br>
proinde omisi regimen e manibus meis:<br> 
quocumque me ira, quo dolor, quo spes feret,<br> 
hoc ire pergam; fluctibus dedimus ratem.<br> 
ubi animus errat, optimum est casum sequi.<br> 
<b>[Nvt.]</B> Caeca est temeritas quae petit casum ducem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">145</span><br>
<b>[Cl.]</B> Cui ultima est fortuna, quid dubiam timet?<br> 
<b>[Nvt.]</B> Tuta est latetque culpa, si pateris, tua.<br> 
<b>[Cl.]</B> Perlucet omne regiae uitium domus.<br> 
<b>[Nvt.]</B> Piget prioris et nouum crimen struis?<br> 
<b>[Cl.]</B> Res est profecto stulta nequitiae modus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">150</span><br>
<b>[Nvt.]</B> Quod metuit auget qui scelus scelere obruit.<br> 
<b>[Cl.]</B> Et ferrum et ignis saepe medicinae loco est.<br> 
<b>[Nvt.]</B> Extrema primo nemo temptauit loco.<br> 
<b>[Cl.]</B> Rapienda rebus in malis praeceps uia est.<br> 
<b>[Nvt.]</B> At te reflectat coniugi nomen sacrum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">155</span><br>
<b>[Cl.]</B> Decem per annos uidua respiciam uirum?<br> 
<b>[Nvt.]</B> Meminisse debes sobolis ex illo tuae.<br> 
<b>[Cl.]</B> Equidem et iugales filiae memini faces<br> 
et generum Achillem: praestitit matri fidem.<br> 
<b>[Nvt.]</B> Redemit illa classis immotae moras&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">160</span><br>
et maria pigro fixa languore impulit.<br> 
<b>[Cl.]</B> Pudet doletque: Tyndaris, caeli genus,<br> 
lustrale classi Doricae peperi caput!<br> 
reuoluit animus uirginis thalamos meae<br> 
quos ille dignos Pelopia fecit domo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">165</span><br>
cum stetit ad aras ore sacrifico pater<br> 
quam nuptialis! horruit Calchas suae<br> 
responsa uocis et recedentes focos.<br> 
o scelera semper sceleribus uincens domus:<br> 
cruore uentos emimus, bellum nece!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">170</span><br>
sed uela pariter mille fecerunt rates?<br> 
non est soluta prospero classis deo;<br> 
eiecit Aulis impias portu rates. 
<br>&nbsp;&nbsp;&nbsp;&nbsp;&nbsp;&nbsp;Sic auspicatus bella non melius gerit:<br> 
amore captae captus, immotus prece&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">175</span><br>
Zminthea tenuit spolia Phoebei senis,<br> 
ardore sacrae uirginis iam tum furens.<br> 
non illum Achilles flexit indomitus minis,<br> 
non ille solus fata qui mundi uidet<br> 
(in nos fidelis augur, in captas leuis),&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">180</span><br>
non populus aeger et relucentes rogi;<br> 
inter ruentis Graeciae stragem ultimam<br> 
sine hoste uictus marcet ac Veneri uacat<br> 
reparatque amores; neue desertus foret<br> 
a paelice umquam barbara caelebs torus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">185</span><br>
ablatam Achilli diligit Lyrnesida<br> 
nec rapere puduit e sinu auulsam uiri&#151;<br> 
en Paridis hostem! nunc nouum uulnus gerens<br> 
amore Phrygiae uatis incensus furit,<br> 
et post tropaea Troica ac uersum Ilium&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">190</span><br>
captae maritus remeat et Priami gener. 
<br>&nbsp;&nbsp;&nbsp;&nbsp;&nbsp;&nbsp;Accingere, anime: bella non leuia apparas.<br> 
scelus occupandum est; pigra, quem expectas diem?<br> 
Pelopia Phrygiae sceptra dum teneant nurus?<br> 
an te morantur uirgines uiduae domi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">195</span><br>
patrique Orestes similis? horum te mala<br> 
uentura moueant, turbo quis rerum imminet.<br> 
quid, misera, cessas? [en adest gnatis tuis<br> 
furens nouerca] per tuum, si aliter nequit,<br> 
latus exigatur ensis et perimat duos;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">200</span><br>
misce cruorem, perde pereundo uirum:<br> 
mors misera non est commori cum quo uelis.<br> 
<b>[Nvt.]</B> Regina, frena temet et siste impetus<br> 
et quanta temptes cogita: uictor uenit<br> 
Asiae ferocis, ultor Europae, trahit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">205</span><br>
captiua Pergama et diu uictos Phrygas;<br> 
hunc fraude nunc conaris et furto aggredi?<br> 
quem non Achilles ense uiolauit fero,<br> 
quamuis procacem toruus armasset manum,<br> 
non melior Aiax morte decreta furens,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">210</span><br>
non sola Danais Hector et bello mora,<br> 
non tela Paridis certa, non Memnon niger,<br> 
non Xanthus armis corpora immixta aggerens<br> 
fluctusque Simois caede purpureos agens,<br> 
non niuea proles Cycnus aequorei dei,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">215</span><br>
non bellicoso Thressa cum Rheso phalanx,<br> 
non picta pharetras et securigera manu<br> 
peltata Amazon, hunc domi reducem paras<br> 
mactare et aras caede maculare impia?<br> 
Vltrix inultum Graecia hoc facinus feret?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">220</span><br>
equos et arma classibusque horrens fretum<br> 
propone et alto sanguine exundans solum<br> 
et tota captae fata Dardaniae domus<br> 
regesta Danais&#151;comprime adfectus truces<br> 
mentemque tibimet ipsa pacifica tuam. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">225</span>
<br>&nbsp;&nbsp;&nbsp;&nbsp;&nbsp;&nbsp;<b>[Aegisthvs]</B> Quod tempus animo semper ac mente horrui<br> 
adest profecto, rebus extremum meis.<br> 
quid terga uertis, anime? quid primo impetu<br> 
deponis arma? crede perniciem tibi<br> 
et dira saeuos fata moliri deos:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">230</span><br>
oppone cunctis uile suppliciis caput,<br> 
ferrumque et ignes pectore aduerso excipe,<br> 
Aegisthe: non est poena sic nato mori. 
<br>&nbsp;&nbsp;&nbsp;&nbsp;&nbsp;&nbsp;Tu nos pericli socia, tu, Leda sata,<br> 
comitare tantum: sanguinem reddet tibi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">235</span><br>
ignauus iste ductor ac fortis pater.<br> 
sed quid trementis circuit pallor genas<br> 
iacensque uultu languido optutus stupet?<br> 
<b>[Cl.]</B> Amor iugalis uincit ac flectit retro,<br> 
referimur illuc, unde non decuit prius&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">240</span><br>
abire; sed nunc casta repetatur fides,<br> 
nam sera numquam est ad bonos mores uia:<br> 
quem paenitet peccasse paene est innocens.<br> 
<b>[Ae.]</B> Quo raperis amens? credis aut speras tibi<br> 
Agamemnonis fidele coniugium? ut nihil&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">245</span><br>
subesset animo quod graues faceret metus,<br> 
tamen superba et impotens flatu nimis<br> 
Fortuna magno spiritus tumidos daret.<br> 
grauis ille sociis stante adhuc Troia fuit:<br> 
quid rere ad animum suapte natura trucem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">250</span><br>
Troiam addidisse? rex Mycenarum fuit,<br> 
ueniet tyrannus: prospera animos efferunt.<br> 
Effusa circa paelicum quanto uenit<br> 
turba apparatu! sola sed turba eminet<br> 
tenetque regem famula ueridici dei.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">255</span><br>
feresne thalami uicta consortem tui?<br> 
at illa nolet. ultimum est nuptae malum<br> 
palam maritam possidens paelex domum.<br> 
nec regna socium ferre nec taedae sciunt.<br> 
<b>[Cl.]</B> Aegisthe, quid me rursus in praeceps agis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">260</span><br>
iramque flammis iam residentem incitas?<br> 
permisit aliquid uictor in captam sibi:<br> 
nec coniugem hoc respicere nec dominam decet.<br> 
lex alia solio est, alia priuato in toro.<br> 
quid, quod seueras ferre me leges uiro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">265</span><br>
non patitur animus turpis admissi memor?<br> 
det ille ueniam facile cui uenia est opus.<br> 
<b>[Ae.]</B> Ita est? pacisci mutuam ueniam licet?<br> 
ignota tibi sunt iura regnorum aut noua?<br> 
nobis maligni iudices, aequi sibi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">270</span><br>
id esse regni maximum pignus putant,<br> 
si quidquid aliis non licet solis licet.<br> 
<b>[Cl.]</B>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; * * *&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">272a</span><br> 
ignouit Helenae: iuncta Menelao redit<br> 
quae Europam et Asiam paribus afflixit malis.<br> 
<b>[Ae.]</B> Sed nulla Atriden Venere furtiua abstulit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">275</span><br>
nec cepit animum coniugi obstrictum suae.<br> 
iam crimen ille quaerit et causas parat.<br> 
nil esse crede turpe commissum tibi:<br> 
quid honesta prodest uita, flagitio uacans?<br> 
ubi dominus odit, fit nocens, non quaeritur. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">280</span><br>
Spartenne repetes spreta et Eurotan tuum<br> 
patriasque sedes profuga? non dant exitum<br> 
repudia regum: spe metus falsa leuas.<br> 
<b>[Cl.]</B> Delicta nouit nemo nisi fidus mea.<br> 
<b>[Ae.]</B> Non intrat umquam regium limen fides.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">285</span><br>
<b>[Cl.]</B> Opibus merebor, ut fidem pretio obligem.<br> 
<b>[Ae.]</B> Pretio parata uincitur pretio fides.<br> 
<b>[Cl.]</B> Surgit residuus pristinae mentis pudor;<br> 
quid obstrepis? quid uoce blandiloqua mala<br> 
consilia dictas? scilicet nubam tibi,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">290</span><br>
regum relicto rege, generosa exuli?<br> 
<b>[Ae.]</B> Et cur Atrida uideor inferior tibi,<br> 
gnatus Thyestae? <b>[Cl.]</B> Si parum est, adde et nepos.<br> 
<b>[Ae.]</B> Auctore Phoebo gignor; haud generis pudet.<br> 
<b>[Cl.]</B> Phoebum nefandae stirpis auctorem uocas,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">295</span><br>
quem nocte subita frena reuocantem sua<br> 
caelo expulistis? quid deos probro addimus?<br> 
subripere doctus fraude geniales toros,<br> 
quem Venere tantum scimus inlicita uirum,<br> 
facesse propere ac dedecus nostrae domus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">300</span><br>
asporta ab oculis: haec uacat regi ac uiro.<br> 
<b>[Ae.]</B> Exilia mihi sunt haud noua; assueui malis.<br> 
si tu imperas, regina, non tantum domo<br> 
Argisue cedo: nil moror iussu tuo<br> 
aperire ferro pectus aerumnis graue. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">305</span><br>
<b>[Cl.]</B> Siquidem hoc cruenta Tyndaris fieri sinam.<br> 
quae iuncta peccat debet et culpae fidem.<br> 
secede mecum potius, ut rerum statum<br> 
dubium ac minacem iuncta consilia explicent. 
<br>&nbsp;&nbsp;&nbsp;&nbsp;&nbsp;&nbsp;<b>[Chorvs]</B> Canite, o pubes inclita, Phoebum!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">310</span><br>
tibi festa caput turba coronat,<br> 
tibi uirgineas laurum quatiens 
<br>&nbsp;&nbsp;&nbsp;&nbsp;&nbsp;&nbsp;de more comas<br> 
innuba fudit stirps Inachia.<br> 
Tu quoque nostros, Thespias hospes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">315</span>
<br>&nbsp;&nbsp;&nbsp;&nbsp;&nbsp;&nbsp;comitare choros,<br> 
quaeque Erasini gelidos fontes, 
<br>&nbsp;&nbsp;&nbsp;&nbsp;&nbsp;&nbsp;quaeque Eurotan,<br> 
quaeque uirenti tacitum ripa 
<br>&nbsp;&nbsp;&nbsp;&nbsp;&nbsp;&nbsp;bibis Ismenon,<br> 
quam fatorum praescia Manto, 
<br>&nbsp;&nbsp;&nbsp;&nbsp;&nbsp;&nbsp;sata Tiresia,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">320</span><br>
Latonigenas monuit sacris 
<br>&nbsp;&nbsp;&nbsp;&nbsp;&nbsp;&nbsp;celebrare deos. 
<br>&nbsp;&nbsp;&nbsp;&nbsp;&nbsp;&nbsp;Arcus, uictor, pace relata, 
<br>&nbsp;&nbsp;&nbsp;&nbsp;&nbsp;&nbsp;Phoebe, relaxa<br> 
umeroque graues leuibus telis 
<br>&nbsp;&nbsp;&nbsp;&nbsp;&nbsp;&nbsp;pone pharetras&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">325</span><br>
resonetque manu pulsa citata 
<br>&nbsp;&nbsp;&nbsp;&nbsp;&nbsp;&nbsp;uocale chelys:<br> 
nil acre uelim magnumque modis 
<br>&nbsp;&nbsp;&nbsp;&nbsp;&nbsp;&nbsp;intonet altis,<br> 
sed quale soles leuiore lyra 
<br>&nbsp;&nbsp;&nbsp;&nbsp;&nbsp;&nbsp;flectere carmen&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">330</span><br>
simplex, lusus cum docta tuos 
<br>&nbsp;&nbsp;&nbsp;&nbsp;&nbsp;&nbsp;Musa recenset.<br> 
licet et chorda grauiore sones, 
<br>&nbsp;&nbsp;&nbsp;&nbsp;&nbsp;&nbsp;quale canebas<br> 
cum Titanas fulmine uictos 
<br>&nbsp;&nbsp;&nbsp;&nbsp;&nbsp;&nbsp;uidere dei,<br> 
uel cum montes montibus altis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">335</span>
<br>&nbsp;&nbsp;&nbsp;&nbsp;&nbsp;&nbsp;super impositi<br> 
struxere gradus trucibus monstris,<br> 
stetit imposita Pelion Ossa,<br> 
pinifer ambos pressit Olympus. 
<br>&nbsp;&nbsp;&nbsp;&nbsp;&nbsp;&nbsp;Ades, o magni, soror et coniunx,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">340</span><br>
consors sceptri, regia Iuno:<br> 
tua te colimus turba Mycenae,<br> 
tu sollicitum supplexque tui<br> 
numinis Argos sola tueris,<br> 
tu bella manu pacemque geris;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">345</span><br>
tu nunc laurus Agamemnonias 
<br>&nbsp;&nbsp;&nbsp;&nbsp;&nbsp;&nbsp;accipe uictrix.<br> 
Tibi multifora tibia buxo 
<br>&nbsp;&nbsp;&nbsp;&nbsp;&nbsp;&nbsp;sollemne canit,<br> 
tibi fila mouent docta puellae 
<br>&nbsp;&nbsp;&nbsp;&nbsp;&nbsp;&nbsp;carmine molli,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">350</span><br>
tibi uotiuam matres Graiae 
<br>&nbsp;&nbsp;&nbsp;&nbsp;&nbsp;&nbsp;lampada iactant:<br> 
ad tua coniunx candida tauri<br> 
delubra cadet nescia aratri,<br> 
nullo collum signata iugo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">355</span>
<br>&nbsp;&nbsp;&nbsp;&nbsp;&nbsp;&nbsp;Tuque, o magni gnata Tonantis, 
<br>&nbsp;&nbsp;&nbsp;&nbsp;&nbsp;&nbsp;incluta Pallas,<br> 
quae Dardanias saepe petisti 
<br>&nbsp;&nbsp;&nbsp;&nbsp;&nbsp;&nbsp;cuspide turres,<br> 
te permixto matrona minor 
<br>&nbsp;&nbsp;&nbsp;&nbsp;&nbsp;&nbsp;maiorque choro&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">360</span><br>
colit et reserat ueniente dea 
<br>&nbsp;&nbsp;&nbsp;&nbsp;&nbsp;&nbsp;templa sacerdos:<br> 
tibi nexilibus turba coronis 
<br>&nbsp;&nbsp;&nbsp;&nbsp;&nbsp;&nbsp;redimita uenit,<br> 
tibi grandaeui lassique senes<br> 
compote uoto reddunt grates&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">365</span><br>
libantque manu uina trementi. 
<br>&nbsp;&nbsp;&nbsp;&nbsp;&nbsp;&nbsp;Et te Triuiam nota memores 
<br>&nbsp;&nbsp;&nbsp;&nbsp;&nbsp;&nbsp;uoce precamur:<br> 
tu maternam sistere Delon, 
<br>&nbsp;&nbsp;&nbsp;&nbsp;&nbsp;&nbsp;Lucina, iubes,<br> 
huc atque illuc prius errantem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">370</span>
<br>&nbsp;&nbsp;&nbsp;&nbsp;&nbsp;&nbsp;Cyclada uentis;<br> 
nunc iam stabilis fixa terras 
<br>&nbsp;&nbsp;&nbsp;&nbsp;&nbsp;&nbsp;radice tenet,<br> 
respuit auras religatque rates 
<br>&nbsp;&nbsp;&nbsp;&nbsp;&nbsp;&nbsp;assueta sequi.<br> 
tu Tantalidos funera matris&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">375</span>
<br>&nbsp;&nbsp;&nbsp;&nbsp;&nbsp;&nbsp;uictrix numeras:<br> 
stat nunc Sipyli uertice summo 
<br>&nbsp;&nbsp;&nbsp;&nbsp;&nbsp;&nbsp;flebile saxum<br> 
et adhuc lacrimas marmora fundunt 
<br>&nbsp;&nbsp;&nbsp;&nbsp;&nbsp;&nbsp;antiqua nouas.<br> 
colit impense femina uirque&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">380</span>
<br>&nbsp;&nbsp;&nbsp;&nbsp;&nbsp;&nbsp;numen geminum. 
<br>&nbsp;&nbsp;&nbsp;&nbsp;&nbsp;&nbsp;Tuque ante omnis, pater ac rector 
<br>&nbsp;&nbsp;&nbsp;&nbsp;&nbsp;&nbsp;fulmine pollens,<br> 
cuius nutu simul extremi 
<br>&nbsp;&nbsp;&nbsp;&nbsp;&nbsp;&nbsp;tremuere poli,<br> 
generis nostri, Iuppiter, auctor,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">385</span>
<br>&nbsp;&nbsp;&nbsp;&nbsp;&nbsp;&nbsp;cape dona libens<br> 
abauusque tuam non degenerem 
<br>&nbsp;&nbsp;&nbsp;&nbsp;&nbsp;&nbsp;respice prolem. 
<br>&nbsp;&nbsp;&nbsp;&nbsp;&nbsp;&nbsp;Sed ecce, uasto concitus miles gradu<br> 
manifesta properat signa laetitiae ferens<br> 
(namque hasta summo lauream ferro gerit)&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">390</span><br>
fidusque regi semper Eurybates adest. 
<br>&nbsp;&nbsp;&nbsp;&nbsp;&nbsp;&nbsp;<b>[Evrybates]</B> Delubra et aras caelitum et patrios lares<br> 
post longa fessus spatia, uix credens mihi,<br> 
supplex adoro. uota superis soluite:<br> 
telluris altum remeat Argolicae decus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">395</span><br>
tandem ad penates uictor Agamemnon suos. 
<br>&nbsp;&nbsp;&nbsp;&nbsp;&nbsp;&nbsp;<b>[Clytemestra]</B> Felix ad aures nuntius uenit meas.<br> 
ubinam petitus per decem coniunx mihi<br> 
annos moratur? pelagus an terras premit?<br> 
<b>[Ev.]</B> Incolumis, auctus gloria, laude inclitus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">400</span><br>
reducem expetito litori impressit pedem.<br> 
<b>[Cl.]</B> Sacris colamus prosperum tandem diem<br> 
et si propitios attamen lentos deos. 
<br>&nbsp;&nbsp;&nbsp;&nbsp;&nbsp;&nbsp;Tu pande uiuat coniugis frater mei<br> 
et pande teneat quas soror sedes mea.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">405</span><br>
<b>[Ev.]</B> Meliora uotis posco et obtestor deos:<br> 
nam certa fari sors maris dubii uetat.<br> 
ut sparsa tumidum classis excepit mare,<br> 
ratis uidere socia non potuit ratem.<br> 
quin ipse Atrides aequore immenso uagus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">410</span><br>
grauiora pelago damna quam bello tulit<br> 
remeatque uicto similis, exiguas trahens<br> 
lacerasque uictor classe de tanta rates.<br> 
<b>[Cl.]</B> Quis fare nostras hauserit casus rates<br> 
aut quae maris fortuna dispulerit duces.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">415</span><br>
<b>[Ev.]</B> Acerba fatu poscis, infaustum iubes<br> 
miscere laeto nuntium. refugit loqui<br> 
mens aegra tantis atque inhorrescit malis.<br> 
<b>[Cl.]</B> Exprome: clades scire qui refugit suas<br> 
grauat timorem; dubia plus torquent mala.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">420</span><br>
<b>[Ev.]</B> Vt Pergamum omne Dorica cecidit face,<br> 
diuisa praeda est, maria properantes petunt.<br> 
iamque ense fessum miles exonerat latus,<br> 
neglecta summas scuta per puppes iacent;<br> 
ad militares remus aptatur manus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">425</span><br>
omnisque nimium longa properanti mora est.<br> 
signum recursus regia ut fulsit rate<br> 
et clara laetum remigem monuit tuba,<br> 
aurata primas prora designat uias<br> 
aperitque cursus, mille quos puppes secent. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">430</span>
<br>&nbsp;&nbsp;&nbsp;&nbsp;&nbsp;&nbsp;Hinc aura primo lenis impellit rates<br> 
adlapsa uelis; unda uix actu leui<br> 
tranquilla Zephyri mollis afflatu tremit,<br> 
splendetque classe pelagus et pariter latet.<br> 
iuuat uidere nuda Troiae litora,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">435</span><br>
iuuat relicti sola Sigei loca.<br> 
properat iuuentus omnis adductos simul<br> 
lentare remos, adiuuat uentos manu<br> 
et ualida nisu bracchia alterno mouet.<br> 
sulcata uibrant aequora et latera increpant&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">440</span><br>
dirimuntque canae caerulum spumae mare. 
<br>&nbsp;&nbsp;&nbsp;&nbsp;&nbsp;&nbsp;Vt aura plenos fortior tendit sinus,<br> 
posuere tonsas, credita est uento ratis<br> 
fususque transtris miles aut terras procul,<br> 
quantum recedunt uela, fugientes notat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">445</span><br>
aut bella narrat: Hectoris fortis minas<br> 
currusque et empto redditum corpus rogo,<br> 
sparsum cruore regis Herceum Iouem.<br> 
tunc qui iacente reciprocus ludit salo<br> 
tumidumque pando transilit dorso mare&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">450</span><br>
Tyrrhenus omni piscis exultat freto<br> 
agitatque gyros et comes lateri adnatat,<br> 
anteire naues laetus et rursus sequi;<br> 
nunc prima tangens rostra lasciuit chorus,<br> 
millesimam nunc ambit et lustrat ratem.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">455</span><br>
iam litus omne tegitur et campi latent<br> 
et dubia pereunt montis Idaei iuga;<br> 
et uix (quod unum peruicax acies uidet)<br> 
Iliacus atra fumus apparet nota. 
<br>&nbsp;&nbsp;&nbsp;&nbsp;&nbsp;&nbsp;Iam lassa Titan colla releuabat iugo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">460</span><br>
in astra iam lux prona, iam praeceps dies:<br> 
exigua nubes sordido crescens globo<br> 
nitidum cadentis inquinat Phoebi iubar;<br> 
suspecta uarius occidens fecit freta.<br> 
nox prima caelum sparserat stellis, iacent&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">465</span><br>
deserta uento uela. tum murmur graue,<br> 
maiora minitans, collibus summis cadit<br> 
tractuque longo litus ac petrae gemunt;<br> 
agitata uentis unda uenturis tumet:<br> 
cum subito luna conditur, stellae latent;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">470</span><br>
nec una nox est: densa tenebras obruit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">472</span><br>

caligo et omni luce subducta fretum<br> 
caelumque miscet. undique incumbunt simul<br> 
rapiuntque pelagus infimo euersum solo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">475</span><br>
aduersus Euro Zephyrus et Boreae Notus.<br> 
sua quisque mittunt tela et infesti fretum<br> 
emoliuntur, turbo conuoluit mare:<br> 
Strymonius altas Aquilo contorquet niues<br> 
Libycusque harenas Auster ac Syrtes agit,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">480</span><br>
[nec manet in Austro; fit grauis nimbis Notus]<br> 
imbre auget undas; Eurus orientem mouet<br> 
Nabataea quatiens regna et Eoos sinus.<br> 
quid rabidus ora Corus Oceano exerens?<br> 
mundum reuelli sedibus totum suis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">485</span><br>
ipsosque rupto crederes caelo deos<br> 
decidere et atrum rebus induci chaos.<br> 
uento resistit aestus et uentus retro<br> 
aestum reuoluit; non capit sese mare:<br> 
in astra pontus tollitur, caelum perit &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">471</span><br>

undasque miscent imber et fluctus suas.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">490</span><br>
nec hoc leuamen denique aerumnis datur,<br> 
uidere saltem et nosse quo pereant malo:<br> 
premunt tenebrae lumina et dirae Stygis<br> 
inferna nox est. excidunt ignes tamen<br> 
et nube dirum fulmen elisa micat;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">495</span><br>
miserisque lucis tanta dulcedo est malae:<br> 
hoc lumen optant. Ipsa se classis premit<br> 
et prora prorae nocuit et lateri latus.<br> 
illam dehiscens pontus in praeceps rapit<br> 
hauritque et alto redditam reuomit mari;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">500</span><br>
haec onere sidit, illa conuulsum latus<br> 
submittit undis, fluctus hanc decimus tegit;<br> 
haec lacera et omni decore populato leuis<br> 
fluitat nec illi uela nec tonsae manent<br> 
nec rectus altas malus antemnas ferens,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">505</span><br>
sed trunca toto puppis Ionio natat. 
<br>&nbsp;&nbsp;&nbsp;&nbsp;&nbsp;&nbsp;Nil ratio et usus audet: ars cessit malis;<br> 
tenet horror artus, omnis officio stupet<br> 
nauita relicto, remus effugit manus.<br> 
in uota miseros ultimus cogit timor&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">510</span><br>
eademque superos Troes et Danai rogant.<br> 
quid fata possunt! inuidet Pyrrhus patri,<br> 
Aiaci Vlixes, Hectori Atrides minor,<br> 
Agamemno Priamo: quisquis ad Troiam iacet<br> 
felix uocatur, cadere qui meruit gradu,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">515</span><br>
quem fama seruat, uicta quem tellus tegit.<br> 
'Nil nobile ausos pontus atque undae ferent?<br> 
ignaua fortes fata consument uiros?<br> 
perdenda mors est? quisquis es, nondum malis<br> 
satiate tantis, caelitum, tandem tuum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">520</span><br>
numen serena: cladibus nostris daret<br> 
uel Troia lacrimas. odia si durant tua<br> 
placetque mitti Doricum exitio genus,<br> 
quid hos simul perire nobiscum iuuat,<br> 
quibus perimus? sistite infestum mare:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">525</span><br>
uehit ista Danaos classis? et Troas uehit!'<br> 
nec plura possunt: occupat uocem mare. 
<br>&nbsp;&nbsp;&nbsp;&nbsp;&nbsp;&nbsp;Ecce alia clades. fulmine irati Iouis<br> 
armata Pallas quidquid aut hasta minax<br> 
aut aegide et furore Gorgoneo potest,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">530</span><br>
hoc igne patrio temptat, et caelo nouae<br> 
spirant procellae. solus inuictus malis<br> 
luctatur Aiax. uela cogentem hunc sua<br> 
tento rudente flamma perstrinxit cadens.<br> 
libratur aliud fulmen: hoc toto impetu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">535</span><br>
certum reducta Pallas excussit manu,<br> 
imitata patrem. transit Aiacem et ratem<br> 
ratisque partem secum et Aiacem tulit.<br> 
nil ille motus, ardua ut cautes, salo<br> 
ambustus extat, dirimit insanum mare&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">540</span><br>
fluctusque rumpit pectore et nauem manu<br> 
complexus ignes traxit et caeco mari<br> 
conlucet Aiax; omne resplendet fretum.<br> 
Tandem occupata rupe furibundum intonat:<br> 
'superasse ~nunc pelagus atque ignes iuuat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">545</span><br>
uicisse caelum Palladem fulmen mare.<br> 
non me fugauit bellici terror dei,<br> 
[et Hectorem una solus et Martem tuli]<br> 
Phoebea nec me tela pepulerunt gradu:<br> 
cum Phrygibus istos uicimus&#151;tene horream&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">550</span><br>
aliena inerti tela iaculantem manu?<br> 
quid si ipse mittat?' plura cum auderet furens,<br> 
tridente rupem subruit pulsam pater<br> 
Neptunus imis exerens undis caput<br> 
soluitque montem; quem cadens secum tulit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">555</span><br>
terraque et igne uictus et pelago iacet. 
<br>&nbsp;&nbsp;&nbsp;&nbsp;&nbsp;&nbsp;Nos alia maior naufragos pestis uocat.<br> 
est humilis unda, scrupeis mendax uadis,<br> 
ubi saxa rapidis clausa uerticibus tegit<br> 
fallax Caphereus; aestuat scopulis fretum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">560</span><br>
feruetque semper fluctus alterna uice.<br> 
arx imminet praerupta quae spectat mare<br> 
utrimque geminum: Pelopis hinc oras tui<br> 
et Isthmon, arto qui recuruatus solo<br> 
Ionia iungi maria Phrixeis uetat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">565</span><br>
hinc scelere Lemnon nobilem, hinc Anthedona<br> 
tardamque ratibus Aulida: hanc arcem occupat<br> 
Palamedis ille genitor et clarum manu<br> 
lumen nefanda uertice e summo efferens<br> 
in saxa ducit perfida classem face.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">570</span><br>
haerent acutis rupibus fixae rates;<br> 
has inopis undae breuia comminuunt uada,<br> 
pars uehitur huius prima, pars scopulo sedet;<br> 
hanc alia retro spatia relegentem ferit<br> 
et fracta frangit. iam timent terram rates&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">575</span><br>
et maria malunt. cecidit in lucem furor:<br> 
postquam litatum est Ilio, Phoebus redit<br> 
et damna noctis tristis ostendit dies.<br> 
<b>[Cl.]</B> Vtrumne doleam laeter an reducem uirum?<br> 
remeasse laetor, uulnus et regni graue&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">580</span><br>
lugere cogor. redde iam Grais, pater<br> 
altisona quatiens regna, placatos deos.<br> 
nunc omne laeta fronde ueletur caput,<br> 
sacrifica dulces tibia effundat modos<br> 
et niuea magnas uictima ante aras cadat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">585</span>
<br>&nbsp;&nbsp;&nbsp;&nbsp;&nbsp;&nbsp;Sed ecce, turba tristis incomptae comas<br> 
Iliades adsunt, quas super celso gradu<br> 
effrena Phoebas entheas laurus quatit. 
<br>&nbsp;&nbsp;&nbsp;&nbsp;&nbsp;&nbsp;<b>[Chorvs]</B> Heu quam dulce malum mortalibus additum<br> 
uitae dirus amor, cum pateat malis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">590</span><br>
effugium et miseros libera mors uocet,<br> 
portus aeterna placidus quiete.<br> 
nullus hunc terror nec impotentis<br> 
procella Fortunae mouet aut iniqui 
<br>&nbsp;&nbsp;&nbsp;&nbsp;&nbsp;&nbsp;flamma Tonantis.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">595</span><br>
pax alta nullos ciuium coetus<br> 
timet aut minaces uictoris iras,<br> 
non maria asperis insana Coris,<br> 
non acies feras puluereamue nubem<br> 
motam barbaricis equitum cateruis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">600</span><br>
non urbe cum tota populos cadentis<br> 
hostica muros populante flamma 
<br>&nbsp;&nbsp;&nbsp;&nbsp;&nbsp;&nbsp;indomitumque bellum.<br> 
Solus seruitium perrumpet omne<br> 
contemptor leuium deorum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">605</span><br>
qui uultus Acherontis atri,<br> 
qui Styga tristem non tristis uidet<br> 
audetque uitae ponere finem:<br> 
par ille regi, par superis erit.<br> 
o quam miserum est nescire mori!&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">610</span>
<br>&nbsp;&nbsp;&nbsp;&nbsp;&nbsp;&nbsp;Vidimus patriam ruentem<br> 
nocte funesta, cum Dardana tecta<br> 
Dorici raperetis ignes.<br> 
non illa bello uicta, non armis,<br> 
ut quondam Herculea cecidit pharetra;<br> 
quam non Pelei Thetidisque natus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">615</span><br>
carusque Pelidae nimium feroci<br> 
uicit, acceptis cum fulsit armis<br> 
fuditque Troas falsus Achilles,<br> 
aut cum ipse Pelides animos feroces<br> 
sustulit luctu celeremque saltu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">620</span><br>
Troades summis timuere muris,<br> 
perdidit in malis extremum decus<br> 
fortiter uinci: restitit annis<br> 
Troia bis quinis unius noctis 
<br>&nbsp;&nbsp;&nbsp;&nbsp;&nbsp;&nbsp;peritura furto. 
<br>&nbsp;&nbsp;&nbsp;&nbsp;&nbsp;&nbsp;Vidimus simulata dona&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">625</span><br>
molis immensae Danaumque<br> 
fatale munus duximus nostra<br> 
creduli dextra tremuitque saepe<br> 
limine in primo sonipes cauernis<br> 
conditos reges bellumque gestans.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">630</span><br>
et licuit dolos uersare ut ipsi<br> 
fraude sua caderent Pelasgi:<br> 
saepe commotae sonuere parmae<br> 
tacitumque murmur percussit aures,<br> 
ut fremuit male subdolo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">635</span>
<br>&nbsp;&nbsp;&nbsp;&nbsp;&nbsp;&nbsp;parens Pyrrhus Vlixi. 
<br>&nbsp;&nbsp;&nbsp;&nbsp;&nbsp;&nbsp;Secura metus Troica pubes<br> 
sacros gaudet tangere funes.<br> 
hinc aequaeui gregis Astyanax,<br> 
hinc Haemonio desponsa rogo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">640</span><br>
ducunt turmas, haec femineas, 
<br>&nbsp;&nbsp;&nbsp;&nbsp;&nbsp;&nbsp;ille uiriles.<br> 
festae matres uotiua ferunt 
<br>&nbsp;&nbsp;&nbsp;&nbsp;&nbsp;&nbsp;munera diuis,<br> 
festi patres adeunt aras;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">645</span><br>
unus tota est uultus in urbe;<br> 
et, quod numquam post Hectoreos<br> 
uidimus ignes, laeta est Hecabe. 
<br>&nbsp;&nbsp;&nbsp;&nbsp;&nbsp;&nbsp;Quid nunc primum, dolor infelix,<br> 
quidue extremum deflere paras?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">650</span><br>
moenia diuum fabricata manu, 
<br>&nbsp;&nbsp;&nbsp;&nbsp;&nbsp;&nbsp;diruta nostra?<br> 
an templa deos super usta suos?<br> 
non uacat istis lacrimare malis:<br> 
te, magne parens, flent Iliades.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">655</span><br>
uidi, uidi senis in iugulo<br> 
telum Pyrrhi uix exiguo 
<br>&nbsp;&nbsp;&nbsp;&nbsp;&nbsp;&nbsp;sanguine tingui. 
<br>&nbsp;&nbsp;&nbsp;&nbsp;&nbsp;&nbsp;<b>[Cassandra]</B> Cohibete lacrimas omne quas tempus petet,<br> 
Troades, et ipsae uestra lamentabili&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">660</span><br>
lugete gemitu funera: aerumnae meae<br> 
socium recusant. cladibus questus meis<br> 
remouete: nostris ipsa sufficiam malis.<br> 
<b>[Cho.]</B> Lacrimas lacrimis miscere iuuat:<br> 
magis exurunt quos secretae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">665</span>
<br>&nbsp;&nbsp;&nbsp;&nbsp;&nbsp;&nbsp;lacerant curae,<br> 
iuuat in medium deflere suos.<br> 
Nec tu, quamuis dura uirago 
<br>&nbsp;&nbsp;&nbsp;&nbsp;&nbsp;&nbsp;patiensque mali,<br> 
poteris tantas flere ruinas.<br> 
non quae uerno mobile carmen&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">670</span><br>
ramo cantat tristis aedon<br> 
Ityn in uarios modulata sonos,<br> 
non quae tectis Bistonis ales<br> 
residens summis impia diri<br> 
furta mariti garrula narrat,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">675</span><br>
lugere tuam poterit digne 
<br>&nbsp;&nbsp;&nbsp;&nbsp;&nbsp;&nbsp;conquesta domum,<br> 
licet ipse uelit clarus niueos<br> 
inter olores Histrum cycnus<br> 
Tanainque colens extrema loqui,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">680</span><br>
licet alcyones Ceyca suum<br> 
fluctu leuiter plangente sonent,<br> 
cum tranquillo male confisae<br> 
credunt iterum pelago audaces<br> 
fetusque suos nido pauidae&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">685</span>
<br>&nbsp;&nbsp;&nbsp;&nbsp;&nbsp;&nbsp;titubante fouent,<br> 
non si molles imitata uiros<br> 
tristis laceret bracchia tecum<br> 
quae turritae turba parenti<br> 
pectora rauco concita buxo<br> 
ferit ut Phrygium lugeat Attin.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">690</span><br>
non est lacrimis, Cassandra, modus,<br> 
quia quae patimur uicere modum. 
<br>&nbsp;&nbsp;&nbsp;&nbsp;&nbsp;&nbsp;Sed cur sacratas deripis capiti infulas?<br> 
miseris colendos maxime superos putem.<br> 
<b>[Ca.]</B> Vicere nostra iam metus omnis mala.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">695</span><br>
equidem nec ulla caelites placo prece<br> 
nec, si uelint saeuire, quo noceant habent.<br> 
Fortuna uires ipsa consumpsit suas.<br> 
quae patria restat, quis pater, quae iam soror?<br> 
bibere tumuli sanguinem atque arae meum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">700</span><br>
quid illa felix turba fraterni gregis?<br> 
exhausta nempe: regia miseri senes<br> 
uacua relicti, totque per thalamos uident<br> 
praeter Lacaenam ceteras uiduas nurus.<br> 
tot illa regum mater et regimen Phrygum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">705</span><br>
fecunda in ignes Hecuba fatorum nouas<br> 
experta leges induit uultos feros:<br> 
circa ruinas rabida latrauit suas,<br> 
Troiae superstes, Hectori, Priamo, sibi.<br> 
<b>[Cho.]</B> Silet repente Phoebas et pallor genas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">710</span><br>
creberque totum possidet corpus tremor;<br> 
stetere uittae, mollis horrescit coma,<br> 
anhela corda murmure incluso fremunt,<br> 
incerta nutant lumina et uersi retro<br> 
torquentur oculi, rursus immoti rigent.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">715</span><br>
nunc leuat in auras altior solito caput<br> 
graditurque celsa, nunc reluctantis parat<br> 
reserare fauces, uerba nunc clauso male<br> 
custodit ore maenas impatiens dei.<br> 
<b>[Ca.]</B> Quid me furoris incitam stimulis noui,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">720</span><br>
quid mentis inopem, sacra Parnasi iuga,<br> 
rapitis? recede, Phoebe, iam non sum tua,<br> 
extingue flammas pectori infixas meo.<br> 
cui nunc uagor uesana? cui bacchor furens?<br> 
iam Troia cecidit&#151;falsa quid uates agor?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">725</span>
<br>&nbsp;&nbsp;&nbsp;&nbsp;&nbsp;&nbsp;Vbi sum? fugit lux alma et obscurat genas<br> 
nox alta et aether abditus tenebris latet.<br> 
sed ecce gemino sole praefulget dies<br> 
geminumque duplices Argos attollit domus.<br> 
Idaea cerno nemora: fatalis sedet &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">730</span><br>
inter potentes arbiter pastor deas.<br> 
timete, reges, moneo, furtiuum genus:<br> 
agrestis iste alumnus euertet domum.<br> 
Quid ista uecors tela feminea manu<br> 
destricta praefert? quem petit dextra uirum&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">735</span><br>
Lacaena cultu, ferrum Amazonium gerens?<br> 
quae uersat oculos alia nunc facies meos?<br> 
uictor ferarum colla sublimis iacet<br> 
ignobili sub dente Marmaricus leo,<br> 
morsus cruentos passus audacis leae.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">740</span>
<br>&nbsp;&nbsp;&nbsp;&nbsp;&nbsp;&nbsp;Quid me uocatis sospitem solam e meis,<br> 
umbrae meorum? te sequor, tota pater<br> 
Troia sepulte; frater, auxilium Phrygum<br> 
terrorque Danaum, non ego antiquum decus<br> 
uideo aut calentes ratibus exustis manus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">745</span><br>
sed lacera membra et saucios uinclo graui<br> 
illos lacertos. te sequor, nimium cito<br> 
congresse Achilli Troile; incertos geris,<br> 
Deiphobe, uultus, coniugis munus nouae.<br> 
iuuat per ipsos ingredi Stygios lacus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">750</span><br>
iuuat uidere Tartari saeuum canem<br> 
auidique regna Ditis! haec hodie ratis<br> 
Phlegethontis atri regias animas uehet,<br> 
uictamque uictricemque. uos, umbrae, precor,<br> 
iurata superis unda, te pariter precor:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">755</span><br>
reserate paulum terga nigrantis poli,<br> 
leuis ut Mycenas turba prospiciat Phrygum.<br> 
spectate, miseri: fata se uertunt retro. 
<br>&nbsp;&nbsp;&nbsp;&nbsp;&nbsp;&nbsp;Instant sorores squalidae,<br> 
anguinea iactant uerbera,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">760</span><br>
fert laeua semustas faces<br> 
turgentque pallentes genae<br> 
et uestis atri funeris<br> 
exesa cingit ilia 
<br>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;* * * * * &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">764a</span><br> 
strepuntque nocturni metus<br> 
et ossa uasti corporis<br> 
corrupta longinquo situ<br> 
palude limosa iacent. 
<br>&nbsp;&nbsp;&nbsp;&nbsp;&nbsp;&nbsp;Et ecce, defessus senex<br> 
ad ora ludentes aquas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">770</span><br>
non captat oblitus sitim,<br> 
maestus futuro funere.<br> 
exultat et ponit gradus<br> 
pater decoros Dardanus.<br> 
<b>[Cho.]</B> Iam peruagatus ipse se fregit furor,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">775</span><br>
caditque flexo qualis ante aras genu<br> 
ceruice taurus uulnus incertum gerens.<br> 
releuemus artus.&#151;En deos tandem suos<br> 
uictrice lauru cinctus Agamemnon adit,<br> 
et festa coniunx obuios illi tulit&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">780</span><br>
gressus reditque iuncta concordi gradu. 
<br>&nbsp;&nbsp;&nbsp;&nbsp;&nbsp;&nbsp;<b>[Agamemnon]</B> Tandem reuertor sospes ad patrios lares;<br> 
o cara salue terra! tibi tot barbarae<br> 
dedere gentes spolia, tibi felix diu<br> 
potentis Asiae domina summisit manus.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">785</span>
<br>&nbsp;&nbsp;&nbsp;&nbsp;&nbsp;&nbsp;Quid ista uates corpus effusa ac tremens<br> 
dubia labat ceruice? famuli, attollite,<br> 
refouete gelido latice. iam recipit diem<br> 
marcente uisu. Suscita sensus tuos:<br> 
optatus ille portus aerumnis adest.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">790</span><br>
festus dies est. <b>[Ca.]</B> Festus et Troiae fuit.<br> 
<b>[Ag.]</B> Veneremur aras. <b>[Ca.]</B> Cecidit ante aras pater.<br> 
<b>[Ag.]</B> Iouem precemur pariter. <b>[Ca.]</B> Herceum Iouem?<br> 
<b>[Ag.]</B> Credis uidere te Ilium? <b>[Ca.]</B> Et Priamum simul.<br> 
<b>[Ag.]</B> Hic Troia non est. <b>[Ca.]</B> Vbi Helena est, Troiam puta.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">795</span><br>
<b>[Ag.]</B> Ne metue dominam famula. <b>[Ca.]</B> Libertas adest.<br> 
<b>[Ag.]</B> Secura uiue. <b>[Ca.]</B> Mihi mori est securitas.<br> 
<b>[Ag.]</B> Nullum est periclum tibimet. <b>[Ca.]</B> At magnum tibi.<br> 
<b>[Ag.]</B> Victor timere quid potest? <b>[Ca.]</B> Quod non timet.<br> 
<b>[Ag.]</B> Hanc fida famuli turba, dum excutiat deum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">800</span><br>
retinete ne quid impotens peccet furor. 
<br>&nbsp;&nbsp;&nbsp;&nbsp;&nbsp;&nbsp;At te, pater, qui saeua torques fulmina<br> 
pellisque nubes, sidera et terras regis,<br> 
ad quem triumphi spolia uictores ferunt,<br> 
et te sororem cuncta pollentis uiri,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">805</span><br>
Argolica Iuno, pecore uotiuo libens<br> 
Arabumque donis supplice et fibra colam. 
<br>&nbsp;&nbsp;&nbsp;&nbsp;&nbsp;&nbsp;<b>[Chorvs]</B> Argos nobilibus nobile ciuibus,<br> 
Argos iratae carum nouercae,<br> 
semper ingentes educas alumnos,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">810</span><br>
imparem aequasti numerum deorum:<br> 
tuus ille bis seno meruit labore<br> 
adlegi caelo magnus Alcides,<br> 
cui lege mundi Iuppiter rupta<br> 
roscidae noctis geminauit horas&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">815</span><br>
iussitque Phoebum<br> 
tardius celeres agitare currus<br> 
et tuas lente remeare bigas, 
<br>&nbsp;&nbsp;&nbsp;&nbsp;&nbsp;&nbsp;candida Phoebe.<br> 
* * * rettulitque pedem<br> 
nomen alternis stella quae mutat&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">820</span><br>
seque mirata est Hesperum dici.<br> 
Aurora mouit<br> 
ad solitas uices caput et relabens<br> 
imposuit seni collum marito.<br> 
Sensit ortus, sensit occasus<br> 
Herculem nasci: uiolentus ille&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">825</span><br>
nocte non una poterat creari.<br> 
tibi concitatus substitit mundus,<br> 
o puer subiture caelum. 
<br>&nbsp;&nbsp;&nbsp;&nbsp;&nbsp;&nbsp;Te sensit Nemeaeus arto<br> 
pressus lacerto fulmineus leo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">830</span><br>
ceruaque Parrhasis,<br> 
sensit Arcadii populator agri<br> 
gemuitque taurus Dictaea linquens 
<br>&nbsp;&nbsp;&nbsp;&nbsp;&nbsp;&nbsp;horridus arua.<br> 
Morte fecundum domuit draconem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">835</span><br>
uetuitque collo pereunte nasci,<br> 
geminosque fratres<br> 
pectore ex uno tria monstra natos<br> 
stipite incusso fregit insultans<br> 
duxitque ad ortus Hesperium pecus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">840</span><br>
Geryonae spolium triformis.<br> 
Egit Threicium gregem,<br> 
quem non Strymonii gramine fluminis<br> 
Hebriue ripis pauit tyrannus:<br> 
hospitum dirus stabulis cruorem&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">845</span><br>
praebuit saeuis tinxitque crudos<br> 
ultimus rictus sanguis aurigae.<br> 
Vidit Hippolyte ferox<br> 
pectore e medio rapi<br> 
spolium, et sagittis nube percussa&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">850</span><br>
Stymphalis alto decidit caelo<br> 
arborque pomis fertilis aureis<br> 
extimuit manus insueta carpi<br> 
fugitque in auras leuiore ramo.<br> 
audiuit sonitum crepitante lamna&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">855</span><br>
frigidus custos nescius somni,<br> 
linqueret cum iam nemus omne fuluo<br> 
plenus Alcides uacuum metallo.<br> 
Tractus ad caelum canis inferorum<br> 
triplici catena tacuit nec ullo&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">860</span>
<br>&nbsp;&nbsp;&nbsp;&nbsp;&nbsp;&nbsp;latrauit ore,<br> 
lucis ignotae metuens colorem.<br> 
Te duce succidit<br> 
mendax Dardanidae domus<br> 
et sensit arcus iterum timendos;<br> 
te duce concidit totidem diebus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">865</span>
<br>&nbsp;&nbsp;&nbsp;&nbsp;&nbsp;&nbsp;Troia quot annis.<br> 
<b>[Ca.]</B> Res agitur intus magna, par annis decem.<br> 
eheu quid hoc est? anime, consurge et cape<br> 
pretium furoris: uicimus uicti Phryges.<br> 
bene est, resurgis Troia; traxisti iacens&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">870</span><br>
pares Mycenas, terga dat uictor tuus!<br> 
Tam clara numquam prouidae mentis furor<br> 
ostendit oculis: uideo et intersum et fruor;<br> 
imago uisus dubia non fallit meos:<br> 
spectemus! epulae regia instructae domo,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">875</span><br>
quales fuerunt ultimae Phrygibus dapes,<br> 
celebrantur: ostro lectus Iliaco nitet<br> 
merumque in auro ueteris Assaraci trahunt.<br> 
et ipse picta ueste sublimis iacet,<br> 
Priami superbas corpore exuuias gerens.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">880</span>
<br>&nbsp;&nbsp;&nbsp;&nbsp;&nbsp;&nbsp;Detrahere cultus uxor hostiles iubet,<br> 
induere potius coniugis fidae manu<br> 
textos amictus&#151;horreo atque animo tremo:<br> 
regemne perimet exul et adulter uirum?<br> 
uenere fata. sanguinem extremae dapes&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">885</span><br>
domini uidebunt et cruor Baccho incidet.<br> 
Mortifera uinctum perfidae tradit neci<br> 
induta uestis: exitum manibus negant<br> 
caputque laxi et inuii cludunt sinus.<br> 
haurit trementi semiuir dextra latus,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">890</span><br>
nec penitus egit: uulnere in medio stupet.<br> 
At ille, ut altis hispidus siluis aper<br> 
cum casse uinctus temptat egressus tamen<br> 
artatque motu uincla et in cassum furit,<br> 
cupit fluentes undique et caecos sinus&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">895</span><br>
dissicere et hostem quaerit implicitus suum. 
<br>&nbsp;&nbsp;&nbsp;&nbsp;&nbsp;&nbsp;Armat bipenni Tyndaris dextram furens,<br> 
qualisque ad aras colla taurorum prius<br> 
designat oculis * * * *<br> 
* * * antequam ferro petat,<br> 
sic huc et illuc impiam librat manum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">900</span><br>
habet, peractum est. pendet exigua male<br> 
caput amputatum parte et hinc trunco cruor<br> 
exundat, illinc ora cum fremitu iacent.<br> 
Nondum recedunt: ille iam exanimem petit<br> 
laceratque corpus, illa fodientem adiuuat.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">905</span><br>
uterque tanto scelere respondet suis:<br> 
est hic Thyestae natus, haec Helenae soror. 
<br>&nbsp;&nbsp;&nbsp;&nbsp;&nbsp;&nbsp;Stat ecce Titan dubius emerito die,<br> 
suane currat an Thyestea uia. 
<br>&nbsp;&nbsp;&nbsp;&nbsp;&nbsp;&nbsp;<b>[Electra]</B> Fuge, o paternae mortis auxilium unicum,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">910</span><br>
fuge et scelestas hostium euita manus.<br> 
euersa domus est funditus, regna occidunt. 
<br>&nbsp;&nbsp;&nbsp;&nbsp;&nbsp;&nbsp;Quis iste celeres concitus currus agit?<br> 
germane, uultus ueste furabor tuos.<br> 
quid, anime demens, refugis? externos times?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">915</span><br>
domus timenda est. pone iam trepidos metus,<br> 
Oresta: amici fida praesidia intuor. 
<br>&nbsp;&nbsp;&nbsp;&nbsp;&nbsp;&nbsp;<b>[Strophivs]</B> Phocide relicta Strophius Elea inclutus<br> 
palma reuertor. causa ueniendi fuit<br> 
gratari amico, cuius impulsum manu&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">920</span><br>
cecidit decenni Marte concussum Ilium. 
<br>&nbsp;&nbsp;&nbsp;&nbsp;&nbsp;&nbsp;Quaenam ista lacrimis lugubrem uultum rigat<br> 
pauetque maesta? regium agnosco genus.<br> 
Electra, fletus causa quae laeta in domo est?<br> 
<b>[El.]</B> Pater peremptus scelere materno iacet,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">925</span><br>
comes paternae quaeritur natus neci,<br> 
Aegisthus arces Venere quaesitas tenet.<br> 
<b>[St.]</B> O nulla longi temporis felicitas!<br> 
<b>[El.]</B> Per te parentis memoriam obtestor mei,<br> 
per sceptra terris nota, per dubios deos:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">930</span><br>
recipe hunc Oresten ac pium furtum occule.<br> 
<b>[St.]</B> Etsi timendum caesus Agamemnon docet,<br> 
aggrediar et te, Oresta, furabor libens.<br> 
[fidem secunda poscunt, aduersa exigunt]<br> 
cape hoc decorum ludicri certaminis,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">935</span><br>
insigne frontis; laeua uictricem tenens<br> 
frondem uirenti protegat ramo caput,<br> 
et ista donum palma Pisaei Iouis<br> 
uelamen eadem praestet atque omen tibi.<br> 
Tuque, o paternis assidens frenis comes,&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">940</span><br>
condisce, Pylade, patris exemplo fidem. 
<br>&nbsp;&nbsp;&nbsp;&nbsp;&nbsp;&nbsp;Vos Graecia nunc teste ueloces equi<br> 
infida cursu fugite praecipiti loca.<br> 
<b>[El.]</B> Excessit, abiit, currus effreno impetu<br> 
effugit aciem. tuta iam opperiar meos&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">945</span><br>
hostes et ultro uulneri opponam caput. 
<br>&nbsp;&nbsp;&nbsp;&nbsp;&nbsp;&nbsp;Adest cruenta coniugis uictrix sui,<br> 
et signa caedis ueste maculata gerit.<br> 
manus recenti sanguine etiamnunc madent<br> 
uultusque prae se scelera truculenti ferunt.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">950</span><br>
concedam ad aras.&#151;Patere me uittis tuis,<br> 
Cassandra, iungi paria metuentem tibi. 
<br>&nbsp;&nbsp;&nbsp;&nbsp;&nbsp;&nbsp;<b>[Clytemestra]</B> Hostis parentis, impium atque audax caput,<br> 
quo more coetus publicos uirgo petis?<br> 
<b>[El.]</B> Adulterorum uirgo deserui domum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">955</span><br>
<b>[Cl.]</B> Quis esse credat uirginem&#151;<b>[El.]</B> Gnatam tuam?<br> 
<b>[Cl.]</B> Modestius cum matre. <b>[El.]</B> Pietatem doces?<br> 
<b>[Cl.]</B> Animos uiriles corde tumefacto geris;<br> 
sed agere domita feminam disces malo.<br> 
<b>[El.]</B> Nisi forte fallor, feminas ferrum decet. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">960</span><br>
<b>[Cl.]</B> Et esse demens te parem nobis putas?<br> 
<b>[El.]</B> Vobis? quis iste est alter Agamemnon tuus?<br> 
ut uidua loquere: uir caret uita tuus.<br> 
<b>[Cl.]</B> Indomita posthac uirginis uerba impiae<br> 
regina frangam; citius interea mihi&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">965</span><br>
edissere ubi sit gnatus, ubi frater tuus.<br> 
<b>[El.]</B> Extra Mycenas. <b>[Cl.]</B> Redde nunc gnatum mihi.<br> 
<b>[El.]</B> Et tu parentem redde. <b>[Cl.]</B> Quo latitat loco?<br> 
<b>[El.]</B> Tuto quietus, regna non metuens noua:<br> 
iustae parenti satis. <b>[Cl.]</B> At iratae parum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">970</span><br>
morieris hodie. <b>[El.]</B> Dummodo hac moriar manu.<br> 
recedo ab aris. siue te iugulo iuuat<br> 
mersisse ferrum, praebeo iugulum tibi;<br> 
seu more pecudum colla resecari placet,<br> 
intenta ceruix uulnus expectat tuum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">975</span><br>
scelus paratum est: caede respersam uiri<br> 
atque obsoletam sanguine hoc dextram ablue.<br> 
<b>[Cl.]</B> Consors pericli pariter ac regni mei,<br> 
Aegisthe, gradere. gnata genetricem impie<br> 
probris lacessit, occulit fratrem abditum.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">980</span>
<br>&nbsp;&nbsp;&nbsp;&nbsp;&nbsp;&nbsp;<b>[Aegisthvs]</B> Furibunda uirgo, uocis infandae sonum<br> 
et aure uerba indigna materna opprime.<br> 
<b>[El.]</B> Etiam monebit sceleris infandi artifex,<br> 
per scelera natus, nomen ambiguum suis,<br> 
idem sororis gnatus et patris nepos?&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">985</span><br>
<b>[Cl.]</B> Aegisthe, cessas impium ferro caput<br> 
demetere? fratrem reddat aut animam statim.<br> 
<b>[Ae.]</B> Abstrusa caeco carcere et saxo exigat<br> 
aeuum; per omnes torta poenarum modos<br> 
referre quem nunc occulit forsan uolet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">990</span><br>
inops egens inclusa, paedore obruta,<br> 
uidua ante thalamos, exul, inuisa omnibus<br> 
aethere negato sero subcumbet malis.<br> 
<b>[El.]</B> Concede mortem. <b>[Ae.]</B> Si recusares, darem:<br> 
rudis est tyrannus morte qui poenam exigit.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">995</span><br>
<b>[El.]</B> Mortem aliquid ultra est? <b>[Ae.]</B> Vita, si cupias mori.&#151;<br> 
Abripite, famuli, monstrum et auectam procul<br> 
ultra Mycenas ultimo in regni angulo<br> 
uincite saeptam nocte tenebrosi specus,<br> 
ut inquietam uirginem carcer domet.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1000</span><br>
<b>[Cl.]</B> At ista poenas capite persoluet suo<br> 
captiua coniunx, regii paelex tori.<br> 
trahite, ut sequatur coniugem ereptum mihi.<br> 
<b>[Ca.]</B> Ne trahite, uestros ipsa praecedam gradus.<br> 
perferre prima nuntium Phrygibus meis&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1005</span><br>
propero: repletum ratibus euersis mare,<br> 
captas Mycenas, mille ductorem ducum,<br> 
ut paria fata Troicis lueret malis,<br> 
perisse dono, feminae stupro, dolo.<br> 
nihil moramur, rapite, quin grates ago:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<span style="font-size: 80%;">1010</span><br>
iam, iam iuuat uixisse post Troiam, iuuat.<br> 
<b>[Cl.]</B> Furiosa, morere. <b>[Ca.]</B> Veniet et uobis furor.
</P>

<p class=border></P>

<p>
<table border=0 cellspacing=15 cellpadding=0 align=CENTER> <tr><td><a href="/sen.html">Seneca the Younger</A><td><a href="/index.html">The Latin Library</A> <td><a href="/classics.html">The Classics Page</A> </TABLE>
</p>
</BODY> </HTML>
