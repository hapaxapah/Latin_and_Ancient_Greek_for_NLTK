<html>
	<head>
		<title>
			Commodianus: Instructiones
		</title>

		<link rel="SHORTCUT ICON" href="http://www.thelatinlibrary.com/icon.ico">
		<link rel="StyleSheet" href="http://www.thelatinlibrary.com/latinlibrary.css">
	</head>
	
<body>

<p class=pagehead>COMMODIANUS<br>
INSTRUCTIONES
</p>

<p class=border></P>

<p>
 PRAEFATIO<br>
Prima praefatio nostra uiam erranti demonstrat<br>
Respectumque bonum, cum uenerit saeculi meta,<br>
Aeternum fieri, quod discredunt inscia corda.<br>
Ego similiter erraui tempore multo<br>
Fana prosequendo parentibus insciis ipsis;<br>
Abstulit me tandem inde legendo de lege,<br>
Testifico Dominum: doleo pro ciuica turba,<br>
Inscia quod pergit periens deos quaerere uanos;<br>
Ob ea perdoctus ignaros instruo uerum.
</p>

<p>
1  INDIGNATIO DEI<br>
In lege praecepit dominus caeli, terrae marisque:<br>
Nolite, inquid, adorare deos inanes<br>
De manibus uestris factos ex ligno uel auro<br>
Indignatio mea ne uos disperdat ob ista.<br>
Gens ante Moysi rudis, sine lege morata<br>
Nesciensque Deum, defunctos reges orabant,<br>
Ad quorum effigies faciebant idola uana.<br>
Translatis Iudaeis Dominus de terra Aegypti<br>
Imposuit legem postmodum et ista praecepit,<br>
Omnipotenti sibi soli deseruire, non illis.<br>
De resurrectione quoque docetur in ipsa<br>
Et spe fortunata rursum in aeuo uiuendi,<br>
Idola si uana relinquantur neque colantur.
</p>

<p>
 2  CULTURA DAEMONUM<br>
Cum Deus omnipotens exornasset mundi naturam<br>
Uisitari uoluit terram ab angelis istam;<br>
Legitima cuius spreuerunt illi dimissi;<br>
Tanta fuit forma feminarum, quae flecteret illos.<br>
Ut quoinquinati non possunt caelo redire,<br>
Rebelles ex illo contra Deum uerba misere.<br>
Altissimus inde sententiam misit in illis;<br>
De semine quorum Gigantes nati feruntur.<br>
Ab ipsis in terra artis probata fuere,<br>
Et tingere lanas docuerunt et quaecumque geruntur,<br>
Mortales et illi mortuos simulacro ponebant.<br>
Omnipotens autem, quod essent de semine prauo<br>
Non censuit illos recipi defunctos e morte.<br>
Unde modo uagi subuertunt corpora multa;<br>
Maxime quos hodie colitis et deos oratis.
</p>

<p>
 3   SATURNUS<br>
Saturnusque senex si deus, deus quando senescit?<br>
Aut si deus erat, cur natos ille uorabat?<br>
Terroribus actus, sed quia deus non erat ille,<br>
Uiscera natorum rabie monstruosa sumebat.<br>
Rex fuit in terris, in monte natus Olympo,<br>
Nec erat diuinus; sic deum esse diceba&lt;n&gt;t.<br>
Uenit inops animi, lapidem pro filio sorbsit:<br>
Sic deus euasit, dicitur modo Iuppiter ille.
</p>

<p>
4   IUPPITER<br>
Iuppiter hic natus in insula Creta Saturno<br>
Ut fuit adultus, patrem de regno priuauit.<br>
Proinde nobilium uxores sororesque delusit.<br>
Praeterea sceptra fecerat faber ille Piragmon.<br>
Initium caelum, terram Deus et mare fecit;<br>
Terribilis autem iste medio tempore natus<br>
Ex antro processit iuuenis furtimque nutritus.<br>
Respice querellas: Alter est Deus, non Iouis ille.
</p>

<p>
 5   DE FULMINE IPSIUS IOVIS AUDITE<br>
Dicitis o stulti: Iouis tonat, fulminat ipse.<br>
Etsi paruulitas sic sensit, cur anni dicentes?<br>
Fuistis infantes: numquid et semper eritis?<br>
Uersari inmaturum infantia non capit &lt;usus&gt;<br>
Lusus puerilis cessit: sic et corda recedant;<br>
Moribus utique consilia uestra debentur.<br>
Insipiens ergo Iouem tonitruare tu credis<br>
Natum hic in terris et lacte caprino nutritum;<br>
Ergo si illum deuorasset &lt;pater&gt; Saturnus,<br>
In istis temporibus quis pluebat illo defuncto?<br>
Praesertim mortali patre deus nasci credatur?<br>
Saturnus in terris senuit et defecit in ipsis.<br>
Illum non aliquis prophetauit ante pronasci.<br>
Uel, si tonat ipse, lex ab ipso lata fuisset.<br>
Seducunt historiae, factus cum fue&lt;rat ipse&gt;.<br>
Ille autem in Cretam regnauit et ibi defecit.<br>
Omnipotens uobis factus Semelis amator.<br>
Uix ipse modo similiter amaret, si uiuere&lt;t&gt; ille.<br>
Inpuros oratis et dicitis esse caelestes<br>
Semine mortali natos de Gigantibus illis.<br>
Auditis et legitis natum in terra fuisse:<br>
Unde bene meruit corruptor ascendere caelum?<br>
Dicitis et fulmen Ciclopas illi fecissent.<br>
Inmortalis enim habuit a mortalibus arma.<br>
Tot reum criminibus, parricidam quoque suorum,<br>
Ex auctoritate uestra contulistis in altum.
</p>

<p>
 6  DE SEPTIZONIO ET STELLIS<br>
De circulo zonae fallit uos imperitia uestra,<br>
Ex eo quod forte Iouem experitis orandum.<br>
Saturnus fertur ibi, sed stella, non ille; exfugit<br>
Expulsus a Ioue. Aut Iouis in stella credatur<br>
Poli quoque sidera tractauit solisque sator?<br>
Troianis qui bellum fecit, auem mortalem amauit.<br>
Ipsis sideribus aut Mars qui cum ipsa deprehensus<br>
Zelo maritali deus dominetur aduliscens?<br>
O nimium stulti, qui putatis moechos ab astris<br>
Nascentes regere aut tota&lt;m&gt; mundi natura&lt;m&gt;.<br>
In uulnera positi et ipsi sub fata uiuentes,<br>
Obsceni, furiosi, bellatores, impii uitae,<br>
Et filios totidem mortales illi fecere:<br>
Terribilis omnis, stulti, septizonio fortis!<br>
Si stellas colitis, colite et bis sena sigilla!<br>
Tam arietem, taurum, geminos, toruumque leonem<br>
Et dein qui uadunt in piscibus tu quoque probabis.<br>
Lex sine lege, fuga uestra, quod uult esse ualebit.<br>
Lasciua uult esse, sine freno uiuere quaerit.<br>
Ipsi quod uultis erit, et deos et deas oratis.<br>
Sic ego colui, dum erraui, quos modo culpo.
</p>

<p>
 7   DE S0LE ET LUNA<br>
De Sole et Luna, licet sint praesentanea nobis,<br>
Erratis; quod ego prius, putatis oranda.<br>
Sunt quidem in astris, sed non sua sponte currunt<br>
Omnipotens illos, cum conderet omnia primum,<br>
Locauitque ibidem cum stellis quarta dierum.<br>
Errorem antiquus quin cum ***<br>
Et quidem in legem iussit, ne quis illos adoret.<br>
Tot deos oratis, qui nihil de uita promittunt,<br>
Lex quorum in terra non est, nec ipsi praedicti<br>
Uos autem seducunt sacerdotes pauci &lt;inanes&gt;<br>
Numina qui dicunt aliquid morituro prodesse.<br>
Accedite legis &lt;codicem&gt; et di&lt;s&gt;cite uerum.
</p>

<p>
   8   MERCURIUS<br>
Mercurius uester fiat cum arabylo depictus<br>
Et galea et planta, pinnatus et cetera nudus.<br>
Rem uideo miram, deum &lt;cum&gt; saccello uolare:<br>
Currite pauperculi, cum gremio quo uolat ille,<br>
Ut sacculum effundat: uos extunc estote parati.<br>
Respicite pictum: quando uobis hic ab alto<br>
Iactabit nummos, uos tunc saltate securi.<br>
Uane, non insanis, colere deos pictos in axe?<br>
Si uiuere recte nescis, cum besteis perge morari.
</p>

<p>
  9  NEPTUNUS<br>
Neptunum facitis deum ex Saturno pronatum,<br>
Et tridentem regit, ut pisces suffigere possit.<br>
Paret esse deum + cumerale illi parate!<br>
Troianis non ipse cum Apolline muros eduxit?<br>
Unde deus factus inops cimentarius ille?<br>
Non Cyclopem genuit monstrum? non moechus et ipse?<br>
Uiuere non poterat de suo, quod structura&lt;m&gt; gerebat.<br>
Sic genuit generatus, qui fuit iam mortuus olim.
</p>

<p>
10  APOLLO SORTILEGUS FALSUS<br>
Apollinem facitis citharoedum atque diuinum.<br>
Primum de moechia natus in insula Delo,<br>
Oblata mercede postmodum structura&lt;s&gt; secutus<br>
Laomedonti regi Troianorum muros eduxit<br>
Locauitque sese, quem deum seducti putatis;<br>
Ossibus cuius amor Cassandrae flagrauit,<br>
Subdole quem lusit uirgo, falliturque diuinus<br>
Officio uerbenis &lt;is&gt; potuit scire bicorde&lt;m&gt;,<br>
Repudiatus enim discessit inde diuinus.<br>
Terruit hunc uirgo specie, quam ille deberet.<br>
Illa prior utique debuerat deum amasse.<br>
Lasciuientemque Daphnem sic coepit amare.<br>
Et tamen insequitur, dum uult uiolare puellam:<br>
Gratis amat stultus, nec potuit consequi cursum.<br>
Uel, si deus erat, occurreret illi per auras:<br>
Sub tectis illa prior uenit remansitque diuinus.<br>
Fallit uos genus hominum, nam improbi isti fuerunt.<br>
A primitia quoque pecora pauisse refertur.<br>
Lusibus in positis dum mitteret discum in altum,<br>
Sublapsum non potuit retinere prostrauit amicum:<br>
Ultimus ille dies fuit Hyacinthi sodalis.<br>
Si diuinus erat, mortem praecessisset amici.
</p>

<p>
 11  LIBER PATER BACCHUS<br>
Liberum patrem certe bis genitum dicitis ipsi.<br>
In India natus ex Ioue Proserpina primum<br>
Belligerans contra Titanas profuso cruore<br>
Expirauit enim sicut ex mortalibus unus.<br>
Rursus flato suo redditus in altero uentre.<br>
Percipit hoc Semele iterum Iouis altera moecha,<br>
Absciso cuius utero prope partu defunctae<br>
Tollitur et datur Niso nutriendus alumnus.<br>
Ex eo bis natus Dionisius ille uocatur,<br>
Religio cuius in uacuo falsa curatur.<br>
Bacchantur et illi, qualis nunc ipsi uidentur,<br>
Aut pediculones mineruae omnisque scitoris.<br>
Conspirant in malo, proludunt fincto furore,<br>
Ceteros ut fallant dicturos numen adesse.<br>
Huic manifeste rudes homines suille uiuentes<br>
Uino permutati, primo quod expresserat ille,<br>
Sub ludicro suo honorem illi dedere.
</p>

<p>
12  INVICTUS<br>
Inuictus de petra natus si deus habetur,<br>
Nunc ergo reticeo; uos de istis date priorem!<br>
Uicit petra deum, quaerendus est petrae creator.<br>
Insuper et furem adhuc depingitis esse,<br>
Cum, si deus esset, utique non furto uiuebat.<br>
Terrenus utique fuit et monstruosa natura<br>
Uertebatque boues alienos semper in antris<br>
Sicut et Cacus Uulcani filius ille.
</p>

<p>
 13   SILVANUS<br>
Siluanus unde deus iterum apparuit esse?<br>
Inde forte placet, eo quod bene fistula cantat?<br>
Lar igitur quando? lignum nam forte non esset.<br>
Uenalem emisti dominum, cum tu ipse sis illi.<br>
Aspice, deficit lignum! quid illi debetur?<br>
Non te pudet, stulte, tales adorare tabellas?<br>
Unum quaere Deum, qui post mortem uiuere dicit!<br>
Secede ab istis, qui sunt biothanati facti.
</p>

<p>
 14   HERCLES <br>
Hercules quod monstrum Auentini montis elisit<br>
Euandri qui solitus erat armenta furare,<br>
Rustica mens hominum, indocilis quoque, pro laude<br>
Cum gratias agere uellent, absentis Tonantis<br>
Laetandas aras in memoriam sibi fecerunt.<br>
Ex eo porrexit, de uetusto more colatur.<br>
Sed deus hic non est, licet fuit fortis in armis.
</p>

<p>
 15   DE DIS DEABUSQUE<br>
Dicitis esse deos, qui sunt manifeste cruenti,<br>
Et dicitis fata genesis adscribere nobis?<br>
Dicite nunc ergo, quibus primum sacra ferantur:<br>
Inter utrumque uias mors inmatura uagatur.<br>
Si tribuunt fata genesis, cur deum oratis?<br>
Deciperis, uane, qui Manes quaeris orare,<br>
Et qui fabricantur dominos tibi nuncupas esse.<br>
Aut feminas quoque nescio quas deas oratis,<br>
Bellonam et Nemesim, deas Furinam, Caelestem,<br>
Uirginis, et Uenerem, cui coniuges uestrae delumbant.<br>
Sunt alia praeterea daemonia &lt;procul a&gt; fanis,<br>
Quae nec numerantur adhuc et in collo feruntur,<br>
Ut nec ipsi sibi possint rationem reddere pestis.<br>
Exportari magis in ultima terra deberent.
</p>

<p>
16  DE SIMULACRIS EORUM<br>
Deludunt uos pauci scelerati uates inanes,<br>
Extricare suam dum quaerunt ** uitam.<br>
Subornant aliis ex se sub mysteria falsum.<br>
Inde simulantes concussi numine quodam<br>
Maiestatemque canunt et se sub figura fatigant.<br>
Uidistis saepe Duellonarios, quali fragore<br>
Luxurias ineunt, dum furias fingere quaerunt,<br>
Aut cum dorsa sua allidunt parca bipinne,<br>
Cum doctrina sua cernant, quod cruore sanent.<br>
Respicite, quando non illos numina cogunt,<br>
Ipsi qui se primum conponunt integra mente;<br>
Sed stipem ut tollant ingenia talia quaerunt.<br>
Ex eo uidete, quoniam sunt omnia ficta.<br>
Obumbrant populum supplicem, perituri ne credant.<br>
Res semel in uano de uetustate processit,<br>
Ut uaticinanti credatur prodita falsa;<br>
Maiestas autem illorum nulla locutust.
</p>

<p>
17   DE AMMUDATE ET DEO MAGNO<br>
Diximus iam multa de superstitione nefanda,<br>
Et tamen exsequimur, ne quod praeterisse dicamur.<br>
Ammudatem qui suum cultores more colebant,<br>
Magnus erat illis, quando fuit aurum in aedem.<br>
Mittebant capita sub numine quasi praesenti.<br>
Uentum est ad summum, ut Caesar tolleret aurum:<br>
Deficit numen aut fugit aut transit in ignem.<br>
Auctor huius sceleris constat, qui formabat eundem.<br>
Tot uiros et magnos seduxit false prophetans,<br>
Et modo retacuit qui solebat esse diuinus.<br>
Erumpebat enim uocis quasi mente mutata,<br>
Tamquam illi deus ligni loqueretur in aurem.<br>
Dicite nunc ipsi, si non sunt numina falsa.<br>
Ex eo prodigio, quod perdidit, ille propheta<br>
Oblitus est iste prophetare, qui ante solebat.<br>
Monstra deo ista fincta sunt per uiniuoraces,<br>
Audacia quorum damnabilis numina fingit.<br>
Gestabantur enim, et aliut tale sigillum:<br>
Nunc et ipse silet, nec ullus de illo prophetat.<br>
O nimium &lt;stulti&gt;, sed uos ipsos perdere uultis.
</p>

<p>
18  NEMESIACIS VANIS<br>
Non ignominium est uirum seduci prudentem<br>
Et colere talem aut Dianam dicere lignum?<br>
Mane ebrio, crudo, perituro creditis uno,<br>
Ex arte qui fincte loquitur, quod illi uidetur;<br>
Se uere deum agit, sibi uiscera poscit.<br>
Incopriat ciues unus detestabilis omnes<br>
Adplicuitque sibi similis collegio facto,<br>
Cum quibus historiam fingit, ut deum adornet.<br>
Ipse sibi nescit diuinare, ceteris audet.<br>
Succollat, quando libet, eum, et quando, deponit;<br>
Uertitur a se rotans cum ligno bifurci,<br>
Ac si putes illum adflatum numine ligni.<br>
Non deos uos colitis, quos isti false prophetant:<br>
Ipsos sacerdotes colitis in uano timentes.<br>
Sed si corde uiges, fuge iam sacraria mortis.
</p>

<p>
 19   TITANES<br>
Titanes uobis tutanos dicitis esse;<br>
Ita Mutas, Tacitas sub culmine uestro rogatis,<br>
Tot Lares aediculis, simulacra facta titano!<br>
Adoratis enim stulti malo leto defunctos,<br>
Non legem ipsorum legentes; non ipsi loquuntur,<br>
Et deos audetis eramine dicere fusos?<br>
Solueretis eos magis in uascula uobis.
</p>

<p>
20   MONTESIANIS<br>
Monteses deos dicitis, dominentur in aruo<br>
Obscurati malo aliena mente iurantes.<br>
Nam si purus animus et mens serena maneret<br>
Tu tibi de illis ipsi disputare deberes.<br>
Excordaris homo, si putas, ut isti te saluent<br>
Seu regant, seu minuant, nisi quod tu fani decurris.<br>
Iustitiam legis quaere magis quam illa, salutis<br>
Auxilium portat et fieri dicit aeternum.<br>
Nam quicquid in uano sequeris, per tempora gaudes<br>
In breui laetaris et postmodum plangis in imis:<br>
Subtrahe te illis, si uis resurgere Christo.
</p>

<p>
 21  HEBETUDO SAECULI<br>
Heu doleo, ciues, sic uos hebetari de mundo!<br>
Excurrit alius ad sortis, aues aspicit alter<br>
Belantum cruore fuso malus inspicit alter<br>
Et cupit audire responsa bona crudelis,<br>
Tot duces et reges ubi sunt consulti de uita.<br>
Uel portenta sua scisse quo profuit illi?<br>
Di&lt;s&gt;cite quaeso bonum, ciues, simulacra cauete:<br>
Omnipotentis enim in legem quaerite cuncti.<br>
Sic ipsi conplacuit domino dominorum in altis<br>
Ad probationem nostram daemones in mundo uag&lt;ar&gt;i.<br>
****************<br>
Caelestis fieri qui relinquant aras eorum.<br>
Unde non hoc curo disputari paruo libello:<br>
Lex docet in medio; oror consulete pro uobis!<br>
In duas intrastis uias: condiscite rectam.
</p>

<p>
22   DE UBIQUE PARATIS<br>
Dum uentri seruis, innocentem esse te dicis,<br>
Et quasi communis facis te ubique paratum.<br>
Uae tibi, stulte homo, mortem circumspicis ipse,<br>
Barbaro de more sine lege uiuere quaeris:<br>
Ipse tibi figis asciam in crure de uerbo.<br>
Qui simplicem fingis, simpliciter uiue cum isto.<br>
Uiuere te credis, dum uentrem cupis implere.<br>
Exiguus tua in domo resedes, praue,<br>
Paratus ad epulas, et refugis cenae praecepta.<br>
Aut quia discredis Deum iudicare defunctos,<br>
Rectorem caeli facis te tu forte pro illo?<br>
Aspicis ad uentrem, quasi tu sis prouidus illi.<br>
Tu modo profanus, modo sanctus esse uideris.<br>
In supplicem prodis Dei sub aspectu, tyranne.<br>
Senties in fatis, cuias modo legem inanis.
</p>

<p>
23  INTER UTRUMQUE VIVENTIBUS<br>
Inter utrumque putans dubie uiuendo carere<br>
Nudatus a lege, decrepitus luxu praecedis.<br>
Tot, uane, &lt;luxurias&gt; prospicis; quid quaeris iniqua?<br>
Et quidquid egistis, istinc remanere defuncto<br>
Respicite! Stulte, non eras, et ecce uideris!<br>
Unde processisti nescis nec unde nutriris.<br>
Tu Deum excelsum fugis tuae uitae benignum<br>
Rectoremque tuum, qui te magis uiuere uelit;<br>
Uertis te in faciem et dorsum Deo remittis,<br>
Mergis te in tenebris, dum putas te in lucem morari.<br>
Quid in sinagoga decurris saepe bifarius?<br>
Exis inde foris, iterum tu fana requiris;<br>
Uis inter utrumque uiuere, sed inde peribis.<br>
Insuper et dicis: 'Quis est, qui a morte reuenit<br>
Ut credamus ei, quoniam ibi poenas aguntur?'<br>
Ea non sunt sic, ut tu putas esse, maligne!<br>
Nam illique prodest post funera, recte qui uixit,<br>
Tu tamen mox moreris, duceris in loco maligno;<br>
In Christo credentes autem in loco benigno,<br>
Blanditurque quibus haeret amoenitas illa.<br>
Uos autem dubios uiuos sine corpore poena<br>
Suscitat in faciem tortoris sero clamare.
</p>

<p>
 24 QUI IMENTET? NON CREDENT<br>
Quamdiu, stulte homo, Christum cognoscere non uis?<br>
Uitas agrum pinguem et stereli semina iactas.<br>
In silua manere quaeris, ubi latro moratur.<br>
Ingredere iam nunc totiens inuitatus in aula:<br>
Matura iam messis, tempus totidemque paratum,<br>
Ecce modo mete, quodsi non te paenitet inde.<br>
Nunc, si non habes, collige; uindemia uenit;<br>
Tempus adest uitae credenti tempore mortis.<br>
Est Dei lex prima fundamentum posterae legis,<br>
Teque designabat, crederes in lege secunda;<br>
Nec minus et ipsos et ex ipsa sibi prudentes<br>
Obstupe iam factus ora tu credere Christo,<br>
Nam testamentum uetus de isto proclamat.<br>
Credere nun&lt;c&gt; opus est, tantum in isto defunctum<br>
Resurgere posse &lt;et&gt; uiuere tempore toto.<br>
Ergo si quis ea discredis esse futura<br>
Dummodo uincetur reus in morte secunda,<br>
Euentura canam paucis in isto libello<br>
Nam cognosci potest, ubi sit spes uitae ponenda.<br>
Tamen uos adhortor quantocius credere Christo.
</p>

<p>
25 REPUGNANTIBUS ADVERSUS LEGEM CHRISTI DEI VIVI<br>
Respuis, infelix, bonum disciplinae caelestis<br>
Et ruis in mortem, dum uis sine freno uagari.<br>
Perdunt te luxuriae et breuia gaudia mundi,<br>
Unde sub inferno cruciaberis tempore toto.<br>
Gaudia sunt uana, quibus oblectaris inepte.<br>
Non illa te reddunt hominem fuisse defunctum.<br>
Anni te non possunt iam triginta reddere doctum?<br>
Nescius si primum errasti, respice canum.<br>
Tu putas nunc uitam isti te perfrui laetum?<br>
Iniurias, lites ibi sunt et damna diurnum,<br>
Bella uel infanda, fraudes, cum sanguine furta,<br>
Ulceribus corpus uexatur gemiturque, ploratur,<br>
Seu luis inuadit aut longo morbo teneris,<br>
Aut natis orbaris, aut perdita coniugula defles;<br>
Destruitur totum, ruunt dignitatis ab alto;<br>
Ureris pauperie dupliciter certe si languis:<br>
Et dicis uitam, ubi uitrea uita moraris?<br>
Respice iam tandem hoc tempus inritum esse;<br>
Sed in futuro tibi spes est sine dolo uiuendi.<br>
Uiuere uoleba&lt;n&gt;t utique paruoli rapti,<br>
Sed uita priuati iuuenes senescere forte,<br>
Lautities diues perfrui quia ipse parabat;<br>
Et tamen inuiti reli&lt;n&gt;quimus omnia mundo.<br>
Gens et ego fui peruersa mente moratus<br>
Et uitam istius saeculi coram esse putabam<br>
Mortemque similiter sicut uos iudicabam adesse,<br>
Cum semel exisset animus, perisse defunctum.<br>
Haec autem sic non sunt; sed conditor orbis et auctor<br>
Requisiuit enim fratrem a fratre peremptum:<br>
Impie, dic, inquit, ubinam frater? Ille negauit.<br>
Sanguis enim fratris ad me perclamauit in altum.<br>
Torqueris, uideo, ubi nil sentire putabas,<br>
Ille autem uiuet et loca dextera tenet,<br>
Delicias fruitur, quas tu perdidisti, nefande!<br>
Et cum renouasti saeculum, et ille praegressus<br>
Iam &lt;in&gt;mortalis erit; nam tu sub tartara planges.<br>
Uiuet certe Deus, qui defunctos uiuere fecit<br>
Innocuisque bonis ut reddat praemia digna,<br>
Uesanis autem et impiis tartara saeua.<br>
Incipe sentire iudicia Dei, seducte!
</p>

<p>
26 STULTE NON PERMORERIS DEO<br>
Stulte, non permoreris nec mortuus effugis actus,<br>
Tu licet disponas nihil te sentire defuncto.<br>
Uinceris, insipiens: uiuit Deus conditor orbis,<br>
Legitima cuius clamat ualere defuncto.<br>
Tu autem dum praeceps sine Deo uiuere quaeris,<br>
Extinctum in fatis iudicas aut fatale credis.<br>
Non ita disposuit, ut tu putas, Deus aeternus,<br>
Obliuitos esse mortuos de gesto priore.<br>
Nunc nobis imperita fecit receptacula mortis,<br>
Post cineres autem nostros uidebimus illa.<br>
Erue te, stulte, qui putas, post funera non sis.<br>
Rectorem dominumque tuum nihil posse fecisti.<br>
Mors autem in uacuum non est, si corde retractes.<br>
Optandum noscas, nam sero senties illum.<br>
Rector eras carnis, non te certe caro regebat;<br>
Exemptus ab illa reconditur illa tuorum.<br>
Recte mortalis homo separatur a carne.<br>
Idcirco nec poterint oculi mortales aequare,<br>
Sic habet abyssus noster de Dei secreta.<br>
Da nunc ergo Deo, fragilis dum moreris, honorem,<br>
Et crede, quod Christus uiuum te de mortuo reddit.<br>
Omnipotenti laudes in ecclesia reddere debes.
</p>

<p>
 27 IUSTI RES URGUNT<br>
Iustitia et bonitas, pax et patientia uera<br>
Uiuere post fata faciunt et quaeri de actu:<br>
Subdola mens autem, &lt;in&gt;noxia, perfida, praua<br>
Tollit se in parte et fera mente moratur.<br>
Impie, nunc audi, qui &lt;uis&gt; malefacta lucrari:<br>
Respice terrenos iudices, in corpore qui nunc<br>
Excruciant poenis diros: aut ferro parantur<br>
Supplicia meritis aut longo carcere flere.<br>
Ultime tu speras Deum inridere caelestem<br>
Rectoremque poli, per quem sunt omnia facta?<br>
Grassaris, insanis, detractas nunc et Dei nomen?<br>
Unde non effugies, poenam post fata qui ponet.<br>
Nunc uolo sis cautus, ne uenias ignis in aestu.<br>
Trade te iam Christo, ut te benefacta sequantur.
</p>

<p>
 28  DIVITI INCREDULO MALO<br>
Differ&lt;r&gt;is, diues, nimium tua cuncta uidendo,<br>
Insatiabiliter quibus adhuc adicere quaeris.<br>
Uiuere post ista, dicis, non spero defunctus.<br>
Ingrate summo Deo, qui sic Deum iudicas esse,<br>
Te qui nesciente protulit, deinde nutriuit;<br>
Ipse prata tua, gubernat uineas ipse,<br>
Ipse greges pecorum et quicquid possides ipse,<br>
Nec istis adtendistis. Aut tu regis omnia forte?<br>
Caelum hoc et terram et maria salsa qui fecit,<br>
Reddere decreuit nos ipsos in aureo saeclo<br>
Et modo si credis, uiuitur in Dei secreta.<br>
Disce Deum, stulte, qui uult te inmortalem adesse<br>
Ut gratias illi referas in agone perennis.<br>
Lex docet ipsius, sed quia uagari tu quaeris,<br>
Omnia discredis et inde in tartara ibis:<br>
Mox animam reddis, duceris quo te paenitet esse.<br>
At luitur ibi poena spiritalis aeterna;<br>
Lugia sunt semper, nec permoreris in illa<br>
Omnipotentem Deum iam tunc ibi sero proclamans.
</p>

<p>
  29 DIVITES HUMILES ESTOTE<br>
Disce, moriture, bonum ostendere cunctis.<br>
In medio populi quid te facis alterum esse?<br>
Uadis ubi nescis, et inscius inde recedis;<br>
Impie tractas, cum ipso corpore sitis<br>
Tu super diuitias, nimium te tollis in altum<br>
Et &lt;fe&gt;stiua ducis nec respicis pauperes ultro<br>
Subditos nunc uobis, nec parentes pascitis ipsos.<br>
Heu miseri! fugiant longius mediocres a uobis.<br>
'Uixit et extinxit pauper' ebriace clames.<br>
Mox furiis ageris, cum pereas ipse, Carybdis.<br>
Indisciplinati sicut &lt;pecora&gt; diuites estis:<br>
Legem datis istis, nam uobis parcitis ipsis.<br>
Exuite, diuites, tantis malis Deo peruersos,<br>
Subueniat utique tibi, qui nunc operati si forte.<br>
Estote communes minimis, dum tempus habetis;<br>
Sicut ulmus amat uitem, sic ipsi pusillos.<br>
Terribilem legem malis bonis atque benigna&lt;m&gt;<br>
Obserua nunc sterelis, subditus in prosperis esto;<br>
Tollite corda fraudis, diuites, et sumite pacis.<br>
Expiate malum uestrum benefactis a Summo.
</p>

<p>
 30  IUDICIBUS SIBI PLACENTIBUS<br>
Intuite dicta Salominis, iudices omnes,<br>
Uno uerbo suo qualiter uos ille detractat:<br>
Dona quam et xenia corrumpunt iudices omnes!<br>
Inde 'nimis', sequit&lt;ur&gt;, 'datorem semper amatis',<br>
Cum quaerit&lt;ur&gt;, causa uictoriam tollit iniqua.<br>
Innocens hic ego sum, nec uos incuso pusillus,<br>
Blasphemium tollat Salomon, qui &lt;clamat&gt; aperte.<br>
'Uobis autem Deus est uenter et praemia iura.'<br>
Suggerit hoc Paulus apostolus, non ego pulex.<br>
Si locus aut tempus fauet aut persona prouenit,<br>
Iudex esto tuus. Quod nunc extolleris inde?<br>
Blasphema&lt;s&gt;, indocilis: de cuius praestantia uiuis,<br>
In fragilitate tanta non respicis umquam.<br>
Per gradu&lt;m&gt; et lucra auidus fortunae praesumis,<br>
Lex tibi non ulla est, nec te in prosperitate dignos<br>
Auro licet cenes cum turba choraulica semper<br>
Cruciarium Dominum si non adorasti, peristi.<br>
Et locus et tempus et persona tibi donatur,<br>
Nunc si tamen credis; sin autem, pro eo timebis.<br>
Tempera te Christo et ceruicem illi depone:<br>
Isti honor remanet et tota fiducia rerum.<br>
Blanditur quando tibi tempus nunc, cautior esto,<br>
Ultima fatorum non prouidens, quae te oportet.<br>
Sine Christo nec uixisse te conpotis unquam.
</p>

<p>
   31 SIBI PLACENTIBUS<br>
Si locus aut tempus fauet aut persona prouenit,<br>
Iudex esto tuus. Quod nunc extolleris inde?<br>
Blasphema&lt;s&gt;, indocilis: de cuius praestantia uiuis,<br>
In fragilitate tanta non respicis umquam.<br>
Per gradu&lt;m&gt; et lucra auidus fortunae praesumis,<br>
Lex tibi non ulla est, nec te in prosperitate dignos<br>
Auro licet cenes cum turba choraulica semper<br>
Cruciarium Dominum si non adorasti, peristi.<br>
Et locus et tempus et persona tibi donatur,<br>
Nunc si tamen credis; sin autem, pro eo timebis.<br>
Tempera te Christo et ceruicem illi depone:<br>
Isti honor remanet et tota fiducia rerum.<br>
Blanditur quando tibi tempus nunc, cautior esto,<br>
Ultima fatorum non prouidens, quae te oportet.<br>
Sine Christo nec uixisse te conpotis unquam.
</p>

<p>
  32   GENTILIBUS<br>
Gens sine pastore ferox iam noli uagare.<br>
Et ego, qui moneo, idem fui nescius errans.<br>
Nunc ideo Domini figuram sumite uestri,<br>
Tollite corda fera et exasperate seorsum:<br>
Intrate stabulis, siluestris, ad praesepia tauri,<br>
Latronibus tuti sub regis tecta manentes.<br>
In silua lupi sunt, ideo refugite sub antro.<br>
Bellaris, insanis nec respicis, ubi moraris.<br>
Uno crede Deo, ubi mortuus uiuere possis<br>
Surgas et in regno, cum sit resurrectio iustis.
</p>

<p>
  33  ITEM GENTILIBUS IGNARIS<br>
Indomita ceruia respuit iugum ferre labori,<br>
Tunc iuuat in campis crassis satiare cauliclis.<br>
Et tamen inuita domatur utilis aeque<br>
Minuiturque ferox esse perinde domata;<br>
Gens, homo, tu frater, noli pecus esse ferinum,<br>
Erue te tandem et tecum ipse retracta:<br>
Non utique pecus nec besteis, sed homo natus,<br>
Tu te ipse doma sapiens et intra sub antra.<br>
Idola qui sequeris, nihil nisi uanitas aeui.<br>
Leuia uos corda perducunt poenali barathro.<br>
Ibi aurum, uestes, argentum ulnis refertis,<br>
Ballatur ibi, dein cantatur pro psalmis amori.<br>
Uitam esse putas, ubi ludi, aut prospicis ista:<br>
Sortiris, ignare, extincta, aurea quaeris.<br>
Inde non effugies pestem, licet ipse diuines.<br>
Gratiam, quam misit Dominus in terra legenda&lt;m&gt;,<br>
Non requiris eam, sed sic quasi besteus errans.<br>
Aurea post fata ueniet tibi saecla, si credis recte,<br>
Rursus ut incipias inmortale uiuere semper.<br>
Illud quoque datur scire, quod ante fuisti:<br>
Subiectum te praebe Deo, qui cuncta gubernat.
</p>

<p>
 34 ABCDEFGHIKLMNOPQRSTUXYZ<br>
Adam protoplaustus ut Dei praecepta uitaret,<br>
Belias seruator fuit de inuidia plasmae.<br>
Contulisset nobis seu boni seu mali quod egit<br>
Dux natiuitatis; morimur idemque per illum,<br>
Ex diuino ipse ut recedens exsul factus a uerbo.<br>
Finitis sex milibus annis inmortales erimus.<br>
Gustato pomo ligni mors intrauit in orbem:<br>
Hoc ligno mortis quaeramus uitae futurae.<br>
In ligno pendit uita ferens poma, praecepta:<br>
Kapite nunc ligno uitali poma credentes.<br>
Lex a &lt;ligno&gt; data est homini primitiuo timenda,<br>
Mors unde prouenit neglecta lege primordi:<br>
Nunc extende manum et sume de ligno uitali.<br>
Optima lex Domini sequens de ligno processit;<br>
Perdita lex prima; gustat, unde licet illi,<br>
Qui deos adorat uetitos, mala gaudia uitae.<br>
Respuite gustum; sufficiet scire quod esset.<br>
Si &lt;ui&gt;uere uultis, reddite uos legi secundae,<br>
Templorum cultura&lt;m&gt;, daemonum fana uitate.<br>
Uertite uos Christo, et eritis Deo sodales.<br>
Xancta Dei lex est, qui mortuos uiuere dicit.<br>
Ymnum sibi soli Dominus proferre praecepit,<br>
Zabolicam legem omnes omnino uitate.
</p>

<p>
 35  DE RUCI STULTITIA<br>
De duplici ligno dixi, mors unde processit,<br>
Et iterum inde procedere uita&lt;m&gt; frequenter.<br>
Rex aeternitatis per crucem diros adumbrat,<br>
Ut sibi non credant. O stulti, morte uiuentes!<br>
Cain iuniorem occisit nequam repertus:<br>
Inde Noe subolis Cananaei nati feruntur.<br>
Sic genus iniquum increuit mundo, qui nunquam<br>
Transmutat animos in Domini credere crucem.<br>
Uenit in errorem, et dicunt se uiuere recte.<br>
Lex in ligno fuit prima, et inde secunda<br>
Terribilem legem prima&lt;m&gt; cum pace &lt;p&gt;raeuenit.<br>
In praua iactatione saeua scelerati ruerunt:<br>
Traiectum clauis Dominum cognoscere nolunt,<br>
In cuius iudicium cum ue&lt;ne&gt;rit, ibi dignoscunt.<br>
Abel genus autem credit modo Christo benigno.
</p>

<p>
36  QUI IUDAEI DIANT FANATIC? <br>
Quid? medius Iudaeus, medius uis esse profanus?<br>
Unde non effugies iudicium Christi defunctus.<br>
Ipse caecus erras et ad caecos intras, inepte;<br>
Idcirco caecus caecum in fossa reducit.<br>
Uadis ubi nescis, et inscius inde recedis.<br>
Discentes ad doctos eunt, ut docti recedant,<br>
At tu aliis uadis, unde nihil discere possis.<br>
Exis pro foribus, inde et ad idola uadis.<br>
Interroga primum, quod sit in lege praeceptum,<br>
Dicant illi tibi, si iussum est deos adorare.<br>
Ignoratur enim propter quod maxime sumus:<br>
At illi quoniam rei sunt ex ipso delicto,<br>
Nihil de praeceptis Dei nisi mirabilia narrant.<br>
Tunc tamen in fossam secum uos caeci deducunt.<br>
Funera sunt; nimium de illis tota deferre,<br>
Aut, quia concludor, agerem congustus aratris.<br>
Noluit Omnipotens illos intellegere Regem;<br>
A scelere a tanto refugit ipse cruentos.<br>
Tradidit se nobis &lt;noua&gt; superaddita lege,<br>
Inde modo latrant nobiscum re&lt;ge&gt; deserti.<br>
Ceterum in illis si spem &lt;in&gt;esse putatis,<br>
********
</p>

<p>
 37  IUDAEIS<br>
Inprobi semper et dura ceruice recalces,<br>
Uinci uos non uultis: sic exheredes eritis.<br>
Dixit Esaias incrassato corde uos esse.<br>
Aspicis legem, quam Moyses allisit iratus;<br>
Et idem Dominus dedit illi lege&lt;m&gt; secunda&lt;m&gt;.<br>
In illa spem posuit, quam uos subsannatis erecti.<br>
Sic ideo indigni non eritis regno caelesti?
</p>

<p>
 38 ITEM IUDAEIS<br>
Inspice Liam typum sinagogae fuisse,<br>
Tam infirmis oculis, quam Iacob in signo recepit;<br>
Et tamen seruiuit rursum pro minore dilecta,<br>
Mysterium uerum et typum ecclesiae nostrae.<br>
Intuite plenae dictum Rebeccae de caelo,<br>
Unde simulatis aliene, ne Christo credatis.<br>
Deinde Thamar partum geminorum adite;<br>
Ad Kain intendite, primum terraeque cultorem,<br>
Et Abel pastorem, priscus inmaculatus offertor<br>
In fratris saeuitie qui fuit mactatus a fratre.<br>
Sic ergo percipite iuniores Christo probatos.
</p>

<p>
39 ITERUM IPSIS<br>
Incredulus populus non est nisi uester, iniqui,<br>
Tot locis et totiens reprobatus lege clamantum.<br>
Et sabbatas uestras spernit et tricensimas Altus<br>
Rescidit omnino uniuersas uestras de lege,<br>
Ut nec sacrificia faceret&lt;is&gt; illi praecepta<br>
Mittere qui dixit lapidem in scandalo uestro.<br>
Iniqua si quis uestrum non crediderint morte<br>
Pars alia legis clama&lt;t&gt;: 'Uidebitis inde<br>
Suspensam in ligno uitam; nec illi credidistis'.<br>
Ipse Deus uita est, pependit ipse pro nobis,<br>
Sed uos indurato corde subsannatis eundem.
</p>

<p>
40  DE ANTECHRISTI TEM&lt;P&gt;ORE?<br>
Dixit Esaias: Hic homo, qui commouit orbem<br>
Et reges totidem, sub quo fiet terra deserta.<br>
Audite, quoniam propheta de illo praedixit;<br>
Nihil ego conposite dixi, sed lege&lt;m&gt; legendo.<br>
Tum scilicet mundus finitur, cum ille parebit<br>
Et tres imperantes ipse deuicerit orbe.<br>
Cum fuerit autem Nero de inferno leuatus,<br>
Helias ueniet prius signare dilectos,<br>
Rex quam sub fine regit et artatio tota.<br>
In septem annis tremebit undique terra:<br>
Sed medium tempus Helias, medium Nero tenebit.<br>
Tunc Babillon meretrix &lt;erit&gt; incinefacta fauilla<br>
Inde ad Hierusalem perget, uictorque Latinus<br>
Tunc dicit: Ego sum Christus, quem semper oratis.<br>
Et quidem conlaudant illum primitiui decepti<br>
Multa signa facit quoniam cuius pseudopropheta.<br>
******<br>
Omnipotens tribuit, ut &lt;spiri&gt;talis eradat.<br>
Recapitulantes scripturas ex eo Iudaei<br>
Exclamant pariter ad Excelsum sese deceptos.
</p>

<p>
41 DE POPULO ABSCONSO SANCTO OMNIPOTENTIS CHRISTI DEI VIVI<br>
Desidet &lt;populus&gt; absconsus ultimus sanctus<br>
Et quidem ignotus a nobis ubi moretur.<br>
Per nouem tribum agant et dimidiam ipsi,<br>
Omissae duae tribum haec sunt et dimidia nobis.<br>
Praecepitque Christus per legem uiuere priscos.<br>
Uiuamus nunc omnes, nouellae traditio legis<br>
Lex ut ipsa docet! Apertius indico uobis.<br>
Obrelictae duae tribum et dimidia: quare<br>
Ab istis dimidia tribum? Ut martyres essent<br>
Bellum cum infer&lt;r&gt;et electis suis in orbem,<br>
Seu certe sanctorum chorus prophetarum ad illam<br>
Consurgeret plebem, qui frenum inponeret illis,<br>
Obsceni quos equi trucidarunt calci remissa<br>
Nec suerit ad manus pacem aliquando tenere.<br>
Semotae sunt isti tribuum, ut mysteria Christi<br>
Omnia per istas conpleatur saeculo toto.<br>
Sunt autem de scelere duorum fratrum enatae,<br>
Auspicio quorum facinus secutae fuere.<br>
Non merito tales dispersi sunt ipsi cruenti?<br>
Conueniunt iterum propter mysteria castris.<br>
Tunc autem properant conpleri legis narrata.<br>
Omnipotens Christus descendit ad suos electos,<br>
Obscurati nobis qui fuerunt tempore tanto<br>
Milia fot facti; illa est gens uera caelestis.<br>
Non natus ante patrem moritur ibi, neque dolores<br>
In suis corporibus sentiunt ut ulcera nata.<br>
Pausantes in lecto suo mature recedunt<br>
Omnia conplentes legis, ideoque tutantur.<br>
Transire iubentur ad Dominum partibus istis<br>
Exsiccat fluuium quibus sicut ante traiectis,<br>
Nec minus et Dominus ipse producit cum illis.<br>
Transiit ad nostra, ueniunt cum rege caeleste.<br>
In quorum itinere quod dicam, quo Deus educet,<br>
Subsidunt montes ante illos et fontes erumpunt:<br>
Caelestem populum gaudet creatura uidere.<br>
Hic tamen festinant matre&lt;m&gt; defendere capta&lt;m&gt;.<br>
Rex autem iniquus, qui obtinet, illum ut audit,<br>
In partem boreae refugit et colligit omnes.<br>
Sed cum se inlidet exercitu Dei tyrannus<br>
Terrore caelesti prosternuntur milites eius,<br>
Ipse cum infando conprehenditur pseudopropheta;<br>
Decreto Domini traduntur uiui gehennae.<br>
Ex eo primores et duces seruire iubentur.<br>
Intrabunt tunc sancti ad antiqua ubera matris,<br>
Ut autem et illi refrigerent, quos malus ille suasit,<br>
In uariis poenis cruciabat sibi credendos.<br>
Uentum est ad finem, quod tollantur scandala mundo;<br>
Incipiet Dominus iudicium dare per ignem.
</p>

<p>
 42 DE SAECULI ISTIUS FINE<br>
Dat tuba caelo signum sublato leone<br>
Et fiunt desubito tenebrae cum caeli fragore.<br>
Summittit oculos Dominus, ut terra tremescat,<br>
Adclamat et&lt;iam&gt;, ut audiant omnes in orbem:<br>
'Ecce diu tacui sufferens tanto tempore uestra!'<br>
Conclamant pariter plangentes sero gementes,<br>
Ululatur, ploratur, nec spatium datur iniquis.<br>
Lactanti quod faciet mater, cum ipsa crematur?<br>
In flamma ignis Dominus iudicabit iniquos:<br>
Iustos autem non tanget ignis, sed immo delinget.<br>
Sub uno morantur, sed pars in sententia flebit.<br>
Tantus erit ardor, ut lapides ipsi liquescant,<br>
In fulmine cogunt uenti, furet ira caelestis<br>
Ut, quacumque fugit, impius occupetur ab igne.<br>
Subpetium nullum erit nec nauticae puppes.<br>
Flamma tamen gentis media partiturque seruans,<br>
In annis mille ut ferant corpora sanctis.<br>
Nam inde post annos mille gehennae traduntur,<br>
Et fabrica cuius erant cum ipsa cremantur.
</p>

<p>
 43  DE RESURRECTIONE PRIMA<br>
De caelo descendit ciuitas in anastase prima.<br>
Et quod referamus de fabrica tanta caeleste?<br>
Resurgimus illi, qui fuimus illi deuoti,<br>
Et incorrupti erint iam tunc sine morte uiuentes,<br>
Sed nec dolor ullus nec gemitus erit in illa.<br>
Uenturi sunt illi quoque, sub Antechristo qui uincunt<br>
Robusta mar&lt;tyr&gt;ia, et ipsi toto tempore uiuunt<br>
Recipiuntque bona, quoniam mala passi fuere,<br>
Et generant ipsi per annos mille nubentes.<br>
Conparantur ibi tota uectigalia terrae,<br>
Terra quia nimium fundit sine fine nouata.<br>
Inibi non pluuiam, non frigus in aurea castra,<br>
Obsidiae nullae, sicut nunc, neque rapinae.<br>
Nec lucernae lumen desiderat ciuitas illa:<br>
Ex auctore suo lucet, nec nox ibi paret.<br>
Per duodecim milia stadia lata, longa, sic alta;<br>
Radicem in terra, sed caput cum caelo peraequat;<br>
In urbem pro foribus autem sol aut luna lucebit.<br>
Malus in angore saeptus propter iustos alendos.<br>
Ab annis autem mille Deus omnia portat.
</p>

<p>
 44  DE DIE IUDICII<br>
De die iudicii propter incredulos addo:<br>
Emissus iterum Dei do&lt;mi&gt;nabitur ignis;<br>
Dat gemitum terra rerum tunc in ultima fine<br>
In ter&lt;r&gt;a gentes ut tunc incredulae cunctae,<br>
Euitat et tamen sanctorum castra suorum.<br>
In una flamma conuertit tota natura,<br>
Uritur ab imis terra montesque liquescunt,<br>
De mare nihil remanet, uincetur ab igne potente,<br>
Interit hoc caelum et ista terra mutatur.<br>
Conponitur alia nouitas caeli, terrae perennis.<br>
Inde qui mereunt mittuntur in morte secunda,<br>
Interius autem habitaculis iusti locantur.
</p>

<p>
 45  CATECUMINIS<br>
Credentes in Christo derelictis idolis omnes<br>
Admoneo paucis propter salutaria uestra.<br>
Temporibus primis per errorem si qua gerebas,<br>
Erogatus enim Christo tu cuncta relinque,<br>
Cumque Deum nosti, esto bonus tiro, probatus,<br>
Uirgineusque pudor tecum uersetur in agno.<br>
Mens bonis inuigilet: caue ut non delinquas ut ante;<br>
In baptismo tibi genitali sola donantur.<br>
Nam si quis peccans catecuminus poena notantur,<br>
Insignis illa uiuat, sed non sine damna moraris.<br>
Summa tibi: grauia peccata deuita tu semper.
</p>

<p>
 46  FIDELIBUS<br>
Fideles admoneo, fratres ne odia tollant:<br>
Impia martyribus odia reputantur in ignem;<br>
Destruitur martyr, cuius est confessio talis,<br>
Lex iniquo datur, ut possit sese frenare;<br>
Inde lotus carere debes similiter et tu.<br>
Bis Deo peccas, qui lites fratri protendis.<br>
Unde non effugies peccatum prisce sectans.<br>
Semel es lotus, numquid poteris denuo mergi?
</p>

<p>
 47  FIDELES CAVETE MALUM<br>
Fallantur uolucres et siluarum bestei escis:<br>
Incauta natura quibus est tradita mentis,<br>
Decipiunturque strofia aut esca sequentes,<br>
Et uitare malum nesciunt nec lege tenentur.<br>
Lex homini data est et doctrina uitae legenda,<br>
Ex qua recordatur, ut possit uiuere caute,<br>
Sui quoque locum, mortis et deroget ea quae sunt.<br>
Condemnat se ipsum grauiter qui regi delinquet:<br>
Aut ferro ligatur aut decus gradu deiectus<br>
Uel uita priuatus perdet, quod frui deberet.<br>
Exemplo moniti grauiter peccare nolite,<br>
Translati lauacro magis caritatem habete,<br>
Et escam muscipuli, ubi mors est, longe uitate.<br>
Multa sunt martyria, quae sunt sine sanguine fuso.<br>
Alienum non cupire, uelle martyrii habere,<br>
Linguam refrenare, humilem te reddere debes,<br>
Uim ultro non facere nec factam reddere contra<br>
Mens patiens fueris: intellege martyrem esse.
</p>

<p>
48  PAENITENTIBUS<br>
Paenitens es factus: noctibus diebusque precare,<br>
Attamen a matre noli discedere longe,<br>
Et tibi misericors poterit Altissimus esse.<br>
Non fiet in uacuum confusio culpae perinde<br>
In reatu tuo debes manifesta deflere,<br>
Tu si uulnus habes altum, medicumque require,<br>
Et tamen in poenis poteris tua damna lenire.<br>
Namque fatebor enim unum me ex uobis adesse<br>
Terroremque diu quondam sensisse ruinae.<br>
Idcirco commoneo uulneratos cautius ire,<br>
Barbam &lt;atque&gt; comam foedare in puluere terrae<br>
Uolutareque saccis et petere summo de Rege<br>
Subuenire tibi, ne pereas forte de plebe.
</p>

<p>
 49  QUI APOSTATAVERUNT DEO<br>
Quando bellum autem geritur aut inrigat hostis,<br>
Uincere qui poterit aut latere, magna tropaea,<br>
Infelix autem erit, qui fuerit captus ab illis.<br>
Amittit et patriam et regem, cui digne prouenit,<br>
Pugnare pro patria qui noluit neque pro uita.<br>
Obisse debuerat quam ire sub barbaro rege,<br>
Seruitiumque pateat hostibus sine lege deferre.<br>
Tu si praedicando moreris pro terra, uicisti,<br>
At si manus dederis incolumem, lege peristi.<br>
Transfluuiat hostis, tu sub latebra &lt;re&gt;conde,<br>
Aut si intrare potest sine c&lt;aede&gt;, ne cessa.<br>
Undique te redde tutum tuos quoque: uicisti;<br>
Et uigilanter age, ne quis incurrat in illa.<br>
Rex infamis erit, si quis se propalat hosti.<br>
Uincere qui nescit et occurrit tradere sese,<br>
Nec sibi nec patriae laudem remisit ineptus;<br>
Tunc uiuere noluit, cum ipsa uita peribit.<br>
De&lt;inde&gt; si refugiat inops aut profanus ab hoste,<br>
Eramen ut sonans, facti uel ut aspides surdi,<br>
Orare satis debet et se condere tali&lt;s&gt;.
</p>

<p>
   50  DE INFANTIBUS<br>
Debellum hostis &lt;si&gt; subito uenit inundans,<br>
Et prius quam fugerent, paruulos occupauit inertes,<br>
Inproperandum eis non est, licet capti uidentur.<br>
Nec quidem excuso: ob delicta forte parentum<br>
Fuere promeriti, ideo Deus tradidit illos.<br>
Attamen adultos hortor, in aula recurrant,<br>
Nascunturque quasi denuo suae matri de uentre,<br>
Terribilem gentem fugiens semperque cruentam,<br>
Impiam, indocilem, ferina uita uiuentem<br>
Bellum enim alium cum fuerit forte gerendum<br>
Uincere qui poterit aut certe iam scire cauere,<br>
S............................................
</p>

<p>
51   DESERTORES<br>
Desertores enim genere non uno dicunt&lt;ur&gt;:<br>
Est alius nequam, alius in parte secedat,<br>
Sed tamen utroque iudicia uera decernunt.<br>
Ecce militatur Christo sicut Caesari: paret.<br>
Refugium Regis pete, si delictor fuisti;<br>
Tu illum inplora, prostratus illi fatere:<br>
Omnia concedet, cuius sunt et omnia nostra.<br>
Repositus castris ulterius caue delinquas.<br>
Errare noli diu miles per spelaea ferarum.<br>
Sit tibi pro peccare desistere gestum inmensum.
</p>

<p>
 52 MILITIBUS CHRISTI<br>
Militiae nomen cum dederis, freno teneris.<br>
Incipe tunc ergo dimitte&lt;re&gt; pristina gesta,<br>
Luxurias uita, quoniam labor inminet armis;<br>
Imperio Regis omni uirtute parendum,<br>
Tempora postrema si uis pertingere laeta.<br>
Illa bonus milis semper expecta fruenda,<br>
Blandire noli tibi, desidias omnino omitte;<br>
Ut tuo proposito cottidie praesto sis ante,<br>
Sollicitus esto, matutinus signa reuise.<br>
Cum uideris bellum, agonia sume propinquus;<br>
Haec gloria Regis, militem uidere paratum.<br>
Rex adest optato; propter spem dimicat uestram;<br>
Ille parat dona, ille pro uictoria lectos<br>
Suscipit et proprium satellem dedicat esse.<br>
Tu tibi praeterea in datis parcere noli,<br>
Impiger esto magis, ut reddat famam pro morte.
</p>

<p>
  53 DE REFUGIS<br>
Damnatorum animae merito se ipsae secernunt;<br>
Ex hoc protegenti iterum ad sua recurrunt.<br>
Radix Cananaea, maledictum semen, erumpit<br>
Et in seruili gente sub barbaro rege refugit,<br>
Flamma quos aeterna torquebit die decreto.<br>
Uult uagus errare sine disciplina profanus<br>
Grassari per fauces uiarum lege solutus.<br>
Isti ergo tales, quos nulla poena coegit<br>
Si &lt;sece&gt;dere nolunt ab idolis, respui debent.
</p>

<p>
54 DE LOLII SEMINE<br>
De semine lolii, qui stant in ecclesia mixti<br>
Expletis temporibus messis separatur a fructu.<br>
Lolium est natum, quod non &lt;in&gt;miserat dominus;<br>
Omne lolium agricola collectum separat illud.<br>
Lex ager nobis est: qui fecerit bonum in illa,<br>
Ipsam uti&lt;que&gt; nobis prestat requiem ueram<br>
Ipse Dominator, qua lolium igne crematur.<br>
Si ergo putastis, quando sub uno morantur<br>
Erratis: sterelis Christianos uos esse designo<br>
Maledicta fuit arbor sine fructu ficulna<br>
In uerbo Domini et statim exaruit illa.<br>
Non operas facitis, non donum gazo paratis:<br>
Et sic promereri Dominum putatis inanes?
</p>

<p>
  55  DISSIMULATORI<br>
Dissimulas legem tanto praeconio latam<br>
In tuba praesente caeleste uoce clamante.<br>
Si propheta tantum declama&lt;ui&gt;sset in nubem,<br>
Sufficeret utique Domini uox missa per illum.<br>
In tot profatorum uolumina uox Domni proclamat;<br>
Malitiam nullus dimittit [ita] aeque de corde.<br>
Uis bona uidere et fraudibus uiuere quaeris.<br>
Lex ipsa cur ergo processit tanto labore?<br>
Abuteris Domini mandata et te filium inquis;<br>
Tu si talis eris, sine causa fideris, inquam.<br>
Omnipotens mites quaerit sibi filios esse,<br>
Rectos, corde bonos, deuotos legi diuinae,<br>
Inmites autem iam scitis ubi demersit.
</p>

<p>
 56  SAECULARIA IN TOTUM FUGIENDA<br>
Si quidam doctores, dum expectant munera uestra<br>
Aut timent personas, laxantes singula uobis,<br>
Et ego non doceo, sed cogor dicere uerum.<br>
Cum caterua Mali pergis ad expectacula uana,<br>
Ubi Satanas fragoribus conparat astus<br>
Licere persuadis tibi, quocumque placebit.<br>
Altissimi prolis cum filiis Zabuli mixta<br>
Respicere non uis, cui renuntiasti, priora.<br>
In ipsis uersaris iterum: qui proderit Unus?<br>
Aut si pro languore datum quod stulte profanas<br>
I........................................<br>
Nolite diligere mundum neque ambitum eius:<br>
Tanta Dei uox est, et tibi pro le&lt;ui&gt; uidetur.<br>
Obseruas mandatum hominis, et Dei deuitas;<br>
Tu fidis muneri, quod doctores ora procludunt<br>
Ut taceant neque dicant tibi iussa diuina.<br>
Me uera dicentem si contemneres, prospice Summum:<br>
Filius cuius eras, illi te adsigna clientem.<br>
Uiuere si quaeris gentiliter homo fidelis,<br>
Gaudia te mundi remouent a gratia Christi;<br>
Indisciplinate quod leue licere praesumis,<br>
Et choros historicos et cantica musica quaeris,<br>
Nec tali subolem exuanniri amentia curas.<br>
Dum uita frunisci putas, inprouidus erras.<br>
Altissimus uiuet, et iusta praecepta deuitas.
</p>

<p>
57 CHRISTIANUM TALEM ESSE<br>
Cum Dominus dicat, in gemitum edere panem,<br>
Hic ut quid nunc agis, qui cupis uiuere laetus?<br>
Rescindere quaeris sententiam Summi demissa&lt;m&gt;<br>
In protoplausto uide frenum procedere legis.<br>
Si Deus omnipotens cum sudore uiuere iussit,<br>
Tu qui iocundaris, ergo iam exter es illi.<br>
Indignatum ait Dominum scriptura Iudaeis:<br>
Ab esca refecti surrexerunt ludere fili.<br>
Nunc ergo cur illos persequimur sponte profectos?<br>
Unde perierunt illi, nos cauere debemus.<br>
Maxima pars uestra luxuriis dedita paret.<br>
Transgrederis legem, cum te facis musicis inter.<br>
Apostolus clamat, &lt;clamat&gt; immo Deus per illum:<br>
Licentia uestra uos, inquit in ipsa, deperdunt.<br>
Esto ergo talis, qualem uult esse te Christus:<br>
Mitis et in illo hilaris, nam saeculo tristis.<br>
Excurre, labora, suda, cum tristitia pugna;<br>
Spes cum labore uenit et uictoriae palma donatur.<br>
Si refrigerare cupis animam, ad martyres i!<br>
Expecta requiem futurorum transitu mortis.
</p>

<p>
   58 MATRONIS ECCLESIAE DEI VIVI<br>
Matrona uis esse Christiana ut saeculi discens:<br>
Auro te circumdas aut sirica ueste, pudica,<br>
Terrorem legis ex auribus uento remittis,<br>
Res uanas adfectas cuncta de Zabuli pompa,<br>
Ornas et ad speclum cincinnos fronte reflexos,<br>
Nec non et inducis malis medicamina falsa,<br>
In oculis puris stibium peruerso decore,<br>
Seu crines tingis, ut sint toto tempore nigri.<br>
Est Deus inspector, penetrat qui singula corda.<br>
Ceterum pudicis ista necessaria non sunt.<br>
Claro ac pudico sensu pertundite pectus;<br>
Lex Dei testatur tales abscedere leges,<br>
Ex corde quae credit femina marito probata<br>
Sufficiat esse non cultibus sed bona mente.<br>
Induite uestes quas oportet, frigus ut ostent<br>
Aut nimium solis, tantum ut pudico proberis<br>
Et in plebe Dei facultatis dona demonstres.<br>
Dat tibi memoriam &lt;Tabitha&gt; clarissima quondam;<br>
Exanimata iacet precibus uiduarum erecta.<br>
In dando promeruit, non comtibus, inde leuari.<br>
Uos matronae bonae uanitatis fugite decorem:<br>
In&lt;cestas in&gt; feminas congruet cultura lupana.<br>
Uincite malignum, pudicae feminae Christi,<br>
In dando diuitias uestras ostendite totas.<br>
[Xancta Dei mulier diuitias corde demonstrat.<br>
Ymnificato choro placitoque Christo seruire<br>
Zelantes fauore Christo offerte odorem.]
</p>

<p>
  59 ABCDEFGHIKLMNOPQRSTUXYZ<br>
Audiuisti uocem, quae uis Christiana manere,<br>
Beatus Paulus qualiter rogare praecepit.<br>
Caeliloquax autem Esaias doctor et auctor<br>
(Detestatur enim caritatem mundi sequentes)<br>
Exaltatae, inquit, ceciderunt filiae Sion.<br>
Fas in Deo non est Christianam coli fidelem.<br>
Gentili more quaeris praecedere Dei sancta?<br>
Has Dei praecones damnant in lege clamantes<br>
Iniustas esse feminas, quae se taliter ornant.<br>
Kapillos inficitis, oculos nigrore linitis,<br>
Lunatis comulas gradulatim fronte deuinctas,<br>
Mala&lt;m&gt; medicatis quodam superducto rubore,<br>
Nec non et inaures grauissimo pondere pendent,<br>
Obruitis collum naturale gemmis et auro,<br>
Palmas Deo dignas praesagio malo ligatis.<br>
Quid memorem uestes aut tota&lt;m&gt; Zabuli pompa&lt;m&gt;?<br>
Respuitis legem, mauultis mundo placere,<br>
Saltatis in domibus, pro psalmis cantatis amores.<br>
Tu licet sis casta, non te purgat sinistra sequendo:<br>
Uos ideo tales Christus cum gentibus aequat.<br>
Xancta Dei mulier diuitias corde demonstrat.<br>
Ymnificato choro placitoque Christo seruire<br>
Zelantes fauore Christo offerte odorem.
</p>

<p>
60 IN ECCLESIA OMNI POPULO DEI<br>
Iustus ego non sum, fratres, de cloaca leuatus,<br>
Nec me supertollo, sed doleo uestri, qui cerno<br>
Ex tanto populo nullum in agone coronari.<br>
Certe si non ipse pugnat, uel suggerat illis.<br>
Cladem obiurgate, ouanter officite luxu!<br>
Labora&lt;t&gt; frater aduersante mundo sub armis,<br>
Et fretus opibus nec pugnas nec pugnanti resistis.<br>
********<br>
In talem pendit ecclesia tota, si uincat.<br>
Abstinere uides fratrem et pugnare cum hoste.<br>
Optas tu in castris pacem, foras ille repugnat.<br>
Misericors esto, ut sis ante omnia saluus.<br>
Nec intuis Dominum praeconio tanto clamante&lt;m&gt;,<br>
Inimicis etiam qui iubet alimenta praebere?<br>
Prandia ob ea prospice diurna, quae semper<br>
Omnibus omnino diebus cum pauperis sumpsit.<br>
Pascere tu quaeris, stulte, qui te denuo pascat.<br>
Uix ille mihi paret, qui conponi proponit.<br>
Laute cibatum distenso uentre declamas,<br>
Oppressus inopia frater est iuxta tabescens.<br>
De die Dominica quid dicis? Si non ante uocauit,<br>
Exuoca de turba pauperem quem ad prandium ducas<br>
In talibus spes est uestra de uestro refectis.
</p>

<p>
61  DE ZELO CONCUPISCENCIAE<br>
Dum cupis, inde peris, dum ardis proximi zelo;<br>
Extinguis te ipsum, quando te incendis abactus.<br>
Zelaris alium, inuide, de malo lucrantem,<br>
Et te parem concupis fieri pecuniae tantae.<br>
Lex sic non aspicit; dum illam incumbere quaeris,<br>
Omnia suspensus uiuis in ardore lucrorum;<br>
Cumque reus tibi sis ipsum te iudice damnans,<br>
Oculorum acies nunquam satiatur auara.<br>
Nunc ergo si credeas et cogites: uana cupido est<br>
Congere&lt;re&gt; nimium sub fragili uita moranti.<br>
Unde Deus clamat: Stulte, hanc noctem uocaris!<br>
Postea ruina ruit: cuius erint ista talenta?<br>
In suprema cadis iniusta lucra conando,<br>
Suggeret cum Dominus unicuique uicta diurna.<br>
Congestet alius: tu bono uiuere quaere,<br>
Et Deus cor censens agis super omnia uictor;<br>
Nec enim dico, ut in timore te mittas,<br>
Cum pro die tuo uigilas sine fraude uiuendo.<br>
In esca perit auis aut inhaeret inprouida uisco.<br>
Arbitrare tibi simpliciter ualde cauendum.<br>
Excedant alii, finem tu prospice semper.
</p>

<p>
 62  BELLUM COTTIDIANUM<br>
Belligerare cupis, stulte, quasi bella quiescunt!<br>
Ex protoplausto die pugnatur in fine nobis.<br>
Libido praecipitat: bellum est, compugna cum illo.<br>
Luxuria suadet: abutere, bellum uicisti.<br>
Uino copioso parce, ne per illum aberres;<br>
Maledicti retinete linguam, unde dominum adoras;<br>
Conpescere furiam, pacificum redde te cunctis;<br>
Oppressos miseriis depremere caue minores<br>
Terrorem adcommoda tantum et noli nocere;<br>
Tramite uos recto ducite sincero per saeclum<br>
In tuis diuitiis communem te redde pusillis;<br>
De labore tuo dona, nudum uesti: sic uincis.<br>
Insidias nullo facias qui Deo deseruis:<br>
Aspice principium, unde perit inuidiis hostis.<br>
Non sum ego doctor, sed lex docet ipsa clamando.<br>
Uerba geris tanta uana, qui sub uno momento<br>
Martyrium quaeris otiosus tollere Christo.<br>
[      63<br>
Dum cupis, inde peris, dum ardis proximi zelo;<br>
Extinguis te ipsum, quando te incendis abactus.<br>
Zelaris alium, inuide, de malo lucrantem,<br>
Et te parem concupis fieri pecuniae tantae.<br>
Lex sic non aspicit; dum illam incumbere quaeris,<br>
Omnia suspensus uiuis in ardore lucrorum;<br>
Cumque reus tibi sis ipsum te iudice damnans,<br>
Oculorum acies nunquam satiatur auara.<br>
Nunc ergo si credeas et cogites: uana cupido est<br>
Congere&lt;re&gt; nimium sub fragili uita moranti.<br>
Unde Deus clamat: Stulte, hanc noctem uocaris!<br>
Postea ruina ruit: cuius erint ista talenta?<br>
Suggeret cum Dominus unicuique uicta diurna.<br>
Congestet alius: tu bono uiuere quaere,<br>
Et Deus cor censens agis super omnia uictor;<br>
Nec enim dico, ut in timore te mittas,<br>
Cum pro die tuo uigilas sine fraude uiuendo.<br>
In esca perit auis aut inhaeret inprouida uisco.<br>
Arbitrare tibi simpliciter ualde cauendum.<br>
Excedant alii, finem tu prospice semper.]
</p>

<p>
64 QUI DE MALO DONANT<br>
Quid te bonum fingis alieno uulnere, nequor?<br>
Unde tu largiris, alter cottidie plorat.<br>
Ista tu discredis Dominum uidere: doceris.<br>
Dona iniquorum non probat Altissimus, inquit.<br>
Erumpis miseris, dum fueris locos adeptus.<br>
Munera dat alter, ut alterum reddat inanem,<br>
Aut si fenerasti duplicem centesima nummum,<br>
Largiri uis inde, ut te quasi malum depurges:<br>
Omnipotens tales operas omnino recusat.<br>
Donas tu de lacrimis candidatus; ille nigratus<br>
Oppressus usuris deplorat factus egenus.<br>
Nanctus praeterea tempus captat oribus hostis,<br>
Ad praesens populas pretio tu sanctos iniquus.<br>
Nec non et de lucro mercis si uis te piare,<br>
Te ipsum inlidis, non alium, &lt;inquam&gt; inique.
</p>

<p>
65  DE PACE SU&lt;B&gt;DOLA<br>
Dispositum tempus uenit nostris pacem in urbe<br>
Et ruinas simul blandiente saeculo primis.<br>
Praecipitis populo, quem &lt;ipsi&gt; in schisma misistis:<br>
Aut facite legem ciuitatis aut exite de illa.<br>
Conspicitis stipulam cohaerentem in oculis nostris,<br>
Et uestris in oculis non uultis cernere trabem.<br>
Subdola pax uobis uenit, persecutio flagrat.<br>
Uulnera non parent, et sic sine caede ruistis,<br>
**********<br>
De &lt;omnibus&gt; uobis uix unus caute se gessit.<br>
O malo nutriri in occisione praedicti!<br>
Laudatis pacem subdolam et uobis iniquam.<br>
Alterius facti milites, non Christi, peristis.
</p>

<p>
66  LECTORIBUS<br>
Lectores moneo quosdam cognoscere tantum,<br>
Et dare materiam ceteris exemplo uiuendi,<br>
Certamen fugire lites totidemque uitare,<br>
Terrorem premere, nec unquam esse superbos.<br>
Obsequia iusta maiorum quoque deferte;<br>
Reddite uos Christo similes, filioli, magistro;<br>
Inter agrestiua benefacitis lilia sitis.<br>
Beati facti estis, cum fe&lt;ce&gt;ritis edicta.<br>
Uos flores in plebe, uos estis Christi lucernas,<br>
Seruate quod estis et memorare potestis.
</p>

<p>
67   MINISTRIS<br>
Ministerium Christi zacones exercite casti;<br>
Idcirco ministri facite praecepta magistri.<br>
Nolite fugere personam iudicis aequi,<br>
Integrate locum uestrum per omnia docti.<br>
Susum intendentes, semper Deo summo deuoti<br>
Tota Deo reddite inlaesa sacra, ministri.<br>
Rebus in diuersis exemplum date parati;<br>
Inclinate caput uestrum pastoribus ipsi:<br>
Sic fiet, ut Christo possitis &lt;esse&gt; probati.
</p>

<p>
68  PASTORIBUS DEI<br>
Pastor si confessus fuerit, geminauit agonem.<br>
Apostolus autem tales iubet esse magistros:<br>
Sit patiens rector, sciat, ubi frena remittat;<br>
Terreat in primis, et postea melle perungat,<br>
Obseruetque prius, ut faciat ipse quid dicit;<br>
Redditur in culpa pastor saecularia seruans,<br>
In faciem cuius sis ausus dicere quicquam.<br>
Bullit in inferno rumoribus ipsa gehenna:<br>
Uae miserae plebi, dubia quae forte uacillat!<br>
Si talis aderit pastor, paene perdita instat;<br>
Deuotus autem &lt;eam&gt; continet recte gubernans;<br>
Exhilaratur enim ex anima regibus aptis.<br>
In talibus spes est et uiuit ecclesia tota.
</p>

<p>
 69  MAIORIBUS NATI DICO<br>
Me solum exposcit tempus uobis dicere uerum.<br>
Ab uno semper mouitur, quod multi detractant.<br>
In me solo uolo odia conuertere uestra,<br>
Omnium ut pausent praecordias tanto rumore.<br>
Respicite dictum, quod ueritas odia tollat.<br>
Iam praedixi quod est de pace subdola quanta!<br>
Blandiendo uobis subrepsit Euae seductor.<br>
Uos quia nescitis, laqueo instar ruistis,<br>
Sorbitis omnino auram dum saeculi ipsam.<br>
Non gratis aget, pro quo interceditis, ullus;<br>
Ab igne qui refugit, agit in uoragine uestro.<br>
Tunc repetit suppetium miser denudatus a uobis:<br>
Ipsi iam horrescunt iudices peculantia uestra.<br>
De breuiori titulo nam in uobis inararem.<br>
Inspicitis dicentes, quibus uos ostenditis ultro;<br>
Cum ipsis et epulas capitis et pascitis ipsos.<br>
Ob ea iam terrae paene fundamenta paratis.
</p>

<p class=border></P>

<p>
<table border=0 cellspacing=15 cellpadding=0 align=CENTER>
<tr>
	<td><a href="/christian.html">Christian Latin</A>
	<td><a href="/index.html">The Latin Library</A>
	<td><a href="/classics.html">The Classics Page</A>
</TABLE>
</P>
</BODY>
</HTML>